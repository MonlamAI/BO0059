ཁྱེད་རང་རྒྱལ་ཐུབ།
རྩོམ་པ་པོ། ཤིབ་ཁེ་རཱ།

ལེ་ཚན་དང་པོ།
བསམ་བློའི་འཁྱེར་སོའི་གལ་གནད། (བསམ་བློའི་འཁྱེར་སོ་བཟང་པོ་སྐྲུན་པ།)

༄༅། །ཚོང་འདུས་ཤིག་གི་སྐབས་ལྒང་བུའི་ཚོང་ལས་ལ་བརྟེན་པའི་སྐྱེ་བོ་
ཞིག་ཡོད་པ་དེས་སྐབས་ཤིག་ལྒང་ཕུག་ཚོན་མདོག་དམར་པོ་དང༌། སེར་པོ།
སྔོན་པོ། ལྗང་ཁུ་སོགས་སྣ་ཚོགས་འཚོང་བཞིན་ཡོད་པ་དེས་ཚོང་བྲིན་པོ་མེད་
པའི་སྐབས་སུ་ཧ་ལེ་ཡམ་(Helium)རླུང་གིས་བཀང་བའི་ལྒང་ཕུག་གནམ་ལ་
འཕུར་གཏོང་བྱེད་བཞིན་ཡོད་པ་དེ་དེར་ཡོད་པའི་ཕྲུ་གུ་རྣམས་ཀྱིས་མཐོང་བ་དང་
ཚང་མས་ལྒང་ཕུག་ཉོས་པ་ལ་བརྟེན་ནས་ཚོང་ཡག་ཏུ་གཏོང་ཐབས་བྱས་པ་རེད།
ཉིན་ཞིག ཁོ་པའི་སྟོད་གོས་ཀྱི་ཟུར་ནས་མི་ཞིག་གིས་འཐེན་པ་ཚོར་ནས་ཕྱི་
མིག་ལྟ་སྐབས་ཕྲུ་གུ་ཆུང་ཆུང་ཞིག་གིས། གལ་ཏེ་ཁྱེད་ཀྱིས་ལྒང་ཕུག་ནག་པོ་དེ་
གནམ་ལ་བཏང་ན་དེས་གནམ་ལ་འཕུར་ཐུབ་ཀྱི་རེད་དམ་ཞེས་དྲིས་པར་ཁོ་པས།
བུ་་་།ལྒང་ཕུག་གི་མདོག་གང་ཡིན་མིན་ལ་ཁྱད་པར་མེད་ཀྱང་ལྒང་ཕུག་གི་ནང་
དུ་རླུང་གང་འདྲ་ཞིག་ཡོད་མེད་ལ་བརྟེན་ནས་འཕུར་ཐུབ་མིན་གྱི་ཁྱད་པར་འབྱེད་
པ་རེད་ཅེས་སྨྲས་སོ། །
ང་ཚོའི་མི་ཚེ་ཡང་ལོ་རྒྱུས་འདི་དང་མཚུངས་པ་རེད། ང་ཚོའི་སེམས་ནང་གང་
ཡོད་པ་དེ་གལ་ཆེ་བ་ཡིན་སྟབས་སེམས་ནང་འཁོར་བའི་བསམ་བློ་ལ་བརྟེན་ནས་
ང་ཚོས་གོམ་པ་མདུན་སྤོས་བྱེད་ཐུབ།
ཧཱར་ཝ་ཌི་གཙུག་ལག་སློབ་གཉེར་ཁང་གི་སློབ་དཔོན་ཆེན་པོ་ཝི་ལིམ་ཇེམ་
སི་(William James) མཆོག་གིས། འགྲོ་བ་མི་རྣམས་སོ་སོའི་ཀུན་སློང་ལ་བརྟེན་
ནས་སོ་སོའི་མི་ཚེར་འགྱུར་བ་གཏོང་ཐུབ་པའི་གནས་ལུགས་ངོས་འཛིན་བྱེད་
ཐུབ་པ་ནི་ངའི་མི་རབས་ཀྱིས་གསར་རྙེད་ཆེ་ཤོས་དེ་རེད། ཅེས་གསུངས།
ཁྱེད་རང་གི་ལྟ་བ་འཁྱེར་ཕྱོགས་ལས་ལམ་ལྷོང་ཡོང་རྒྱུར་ཕན་ཐོགས་བྱེད།
ཧཱར་ཝ་ཌི་གཙུག་ལག་སློབ་གཉེར་ཁང་ནས་བཏོན་པའི་ཡིག་ཆ་ཞིག་གི་
ནང་དུ་འདི་ལྟར་གསལ་ཏེ། སྐྱེ་བོ་གང་ཞིག་ལ་འཚོ་ཐབས་ལས་ཀ་ཐོབ་པའམ་གོ་
གནས་འཕར་སྐབས་བརྒྱ་ཆ་༨༥ ཁོ་པའི་བསམ་བློའི་འཁྱེར་སོ་དང་། བརྒྱ་ཆ་
༡༥ ཁོ་པའི་ཤེས་ཡོན་དང་རིག་རྩལ་ལ་བརྟེན་ནས་བྱུང་བ་རེད། སློབ་སྦྱོང་གི་
ཆེད་དུ་བཏང་བའི་འགྲོ་སོང་གི་བརྒྱ་ཆ་༡༠༠ ནས་མི་ཚེའི་ནང་ལས་དོན་འགྲུབ་
པར་བརྒྱ་ཆ་༡༥ཡིས་མ་གཏོགས་མི་ཕན་པ་ནི་ཁྱད་མཚར་མ་རེད་དམ། ཞེས་
འཁོད་ཡོད།
ཁྱེད་རང་རྒྱལ་ཐུབ་ནི་གོང་དུ་གསལ་བའི་ལས་དོན་སྒྲུབ་བྱེད་ཀྱི་བརྒྱ་ཆ་
༨༥ འདིའི་སྐོར་རེད། བསམ་བློའི་འཁྱེར་སོ་ཞེས་པའི་ཚིག་འདི་ཧ་ཅང་གནད་
འགག་ཆེ་བ་ཡིན། དེ་ནི་མི་ཚེའི་ནང་སོ་སོ་སྒེར་རམ་འཚོ་ཐབས་ཀྱི་ལས་རིགས་
སོགས་བྱེད་སྒོ་ཚང་མར་དགོས་མཁོ་ཆེ་བ་ཞིག་ཡིན། བསམ་བློའི་འཁྱེར་སོ་
བཟང་པོའམ་ཡག་པོ་མེད་པའི་འགན་འཛིན་ཞིག་གིས་འགན་འཛིན་ཡག་པོ་བྱེད་
ཐུབ་བམ། བསམ་བློའི་འཁྱེར་སོ་ཡག་པོ་མེད་པའི་སློབ་ཕྲུག་ཅིག་གིས་སློབ་ཕྲུག་
ཡག་པོ་བྱེད་ཐུབ་བམ། བསམ་བློའི་འཁྱེར་སོ་ཡག་པོ་མེད་པའི་ཕ་མ་དང༌། དགེ་
རྒན། ཚོང་པ། ལས་ཀ་སྤྲོད་མཁན། ལས་བྱེད་པ་སོགས་ཀྱིས་སོ་སོའི་ལས་
འགན་ལེགས་པར་སྒྲུབ་ཐུབ་བམ། སོ་སོའི་ལས་ཀ་ལེགས་ཉེས་དང་མཐོ་དམན་
གང་ཡིན་ལ་མ་ལྟོས་པར་ལས་ཀའམ་ལས་རིགས་དེ་ཐོག་ལམ་ལྷོང་ཡོང་བའམ་
གྲུབ་འབྲས་ཐོན་པའི་རྩིག་གདན་ལྟ་བུ་ནི་བསམ་བློའི་འཁྱེར་སོ་བཟང་པོ་དགོས
རྒྱུ་དེ་རེད། གལ་ཏེ་ལས་རིགས་གང་ཞིག་ལམ་ལྷོང་ཡོང་མིན་བསམ་བློའི་འཁྱེར་
སོ་ལ་རག་ལས་ཀྱི་ཡོད་ན། ཁྱེད་ཀྱིས་སོ་སོའི་བསམ་བློའི་འཁྱེར་སོ་ཅི་འདྲ་ཞིག་
ཡིན་མིན་དང་། དེས་ཁྱེད་རང་གི་དམིགས་ཡུལ་འགྲུབ་པར་ཤུགས་རྐྱེན་ཇི་ལྟར་
ཐེབས་མིན་ལ་དྲི་བ་འདྲི་དགོས་ཀྱི་མི་འདུག་གམ།
རྡོ་རྗེ་ཕ་ལམ་གྱི་ཞིང་ཁ།
ཨཕ་རི་ཀའི་ཞིང་པ་ཧཱ་ཕི་སི་ཞེས་པ་ཞིག་ཡོད་པ་དེ་ཤེས་ཡོན་ཅན་ཡིན་
སྟབས་མི་ཚེ་སྐྱིད་པོའི་ངང་སྐྱེལ་བཞིན་ཡོད་རེད། ཉིན་ཞིག་སྐྱེས་བུ་བློ་གྲོས་
ཅན་ཞིག་དང་འཕྲད་པས་ཞིང་པ་དེར། རྡོ་རྗེ་ཕ་ལམ་གྱི་སྐད་གྲགས་དང་དེ་ལ་
བརྟེན་ནས་དབང་ཐང་ཅི་ཙམ་ཡོང་གི་ཡོད་པའི་སྐོར་འགྲེལ་བརྗོད་བྱས་པ་དང༌།
གལ་ཏེ་ཁྱེད་རང་ལ་མཐེ་བོང་ཙམ་གྱི་རྡོ་རྗེ་ཕ་ལམ་ཞིག་ཡོད་ན་ཁྱེད་རང་གིས་
གྲོང་ཁྱེར་ཆེན་པོ་ཞིག་དང་། ཡང་གལ་ཏེ་ཁུ་ཚུར་དང་མཉམ་པ་ཞིག་ཡོད་ན་
ཁྱེད་རང་གིས་སོ་སོའི་རྒྱལ་ཁབ་ཅིག་བཟོ་ཐུབ་ཀྱི་རེད་ཅེས་བརྗོད། དེའི་མཚན་
མོར་ཞིང་པ་དེ་མཚན་གང་གཉིད་མ་ཁུག་པ་དང་འདོད་པ་མ་ཁེངས་པར་གྱུར་པ་
ལ་བརྟེན་ནས་སེམས་མ་སྐྱིད་པ་ཆགས་པ་རེད། ཕྱི་ཉིན་ཞོགས་པར་ཧཱ་ཕི་སིས་
རང་ཉིད་ཀྱི་ཞིང་ཁ་ཆ་ཚང་བཙོངས་ཏེ་རྡོ་རྗེ་ཕ་ལམ་འཚོལ་དུ་ཕྱིན་ཏེ་ཨཕ་རི་
ཀའི་ཕྱོགས་ཐམས་ཅད་བསྐོར་ཀྱང་རྡོ་རྗེ་ཕ་ལམ་མ་རྙེད། དེ་ནས་ཁོ་པས་ཡོ་
རོབ་ཡུལ་གྲུར་སྐོར་བསྐྱོད་བྱས་ཀྱང་ཕ་ལམ་གཅིག་ཀྱང་མ་རྙེད་པར་མཐར་སི་
པེན་(Spain)དུ་འབྱོར་སྐབས་ལུས་དང་།སེམས།ཚོར་བ། དཔལ་འབྱོར་བཅས་
ཀྱི་ནུས་པ་ཆ་ཚང་རྫོགས་ཏེ་འ་ཆད་འུ་ཐུག་ནས་སྦར་སི་ལོ་ནཱའི་(Barce lona)
རྒྱུག་ཆུར་མཆོངས་ཏེ་རང་ཤི་རྒྱག་དགོས་བྱུང་འདུག
དེ་དང་དུས་མཚུངས་པར་ཧཱ་ཕི་སིའི་ཞིང་ཁ་ཉོ་མཁན་དེས་སྔ་དྲོ་ཞིག་ཞིང་
ཁའི་དཀྱིལ་དུ་ཡོད་པའི་རྒྱུག་ཆུ་དེར་རྔ་མོང་རྣམས་ཆུ་འཐུང་དུ་འཁྲིད་སྐབས་སྔ་
དྲོའི་ཉི་འོད་རྡོ་ཞིག་ལ་འཕྲོས་པར་འཇའ་ཚོན་ལྟ་བུའི་འོད་འཚེར་བ་མཐོང་། མི་
དེས་རྡོ་དེ་སྙིང་རྗེ་པོ་མཐོང་བ་དང་ནང་དུ་བཞག་ན་ཡག་པོ་འདུག་བསམས་ཏེ་
ནང་དུ་འཁྱེར་ནས་བང་ཁྲིའི་སྟེང་དུ་བཞག ཉིན་དེའི་ཉིན་རྒྱབ་ཏུ་སྐྱེས་བུ་ཤེས་
རབ་ཅན་དེ་དེར་འབྱོར་བ་དང༌། ཁོང་གིས་འོད་འཚེར་བའི་རྡོ་དེ་མཐོང་བ་ལ་
བརྟེན་ནས་ཧཱ་སི་ཕི་ཕྱིར་ལོག་བྱུང་ངམ་ཞེས་དྲིས་པར། ཞིང་བདག་གསར་པ་
དེས། ཁོང་ཕྱིར་ལོག་མ་བྱུང༌། ཁྱེད་རང་འདིའི་སྐོར་འདྲི་རྩད་བྱེད་དོན་གང་ཡིན་
ནམ་ཞེས་དྲིས་པར། སྐྱེས་བུ་ཤེས་རབ་ཅན་དེས་རྡོ་འོད་འཚེར་ཅན་འདི་རྡོ་རྗེ་
ཕ་ལམ་རེད་ཅེས་སྨྲས་པར་ཞིང་པ་དེས། མ་རེད། འདི་ཕ་ལམ་མ་རེད། རྡོ་འདི་
ངའི་ཞིང་ཁའི་དཀྱིལ་གྱི་རྒྱུག་ཆུ་དེ་ནས་ཁྱེར་ཡོང་བ་ཡིན། ཁྱེད་རང་ཕེབས་
དང་། ངས་ཁྱེད་རང་ལ་སྟོན་ཆོག རྡོ་འདི་འདྲ་བ་ད་དུང་མང་པོ་འདུག ཁོ་པ་
གཉིས་མཉམ་དུ་བསྐྱོད་དེ་རྡོ་འགའ་ཞིག་དཔེ་མཚོན་ཆེད་དུ་བསྒྲགས་ནས་ཕ་
ལམ་ཡིན་མིན་རྟོག་ཞིབ་སླད་དུ་བཏང་། རྡོ་ཚང་མ་ཕ་ལམ་ཡིན་པ་ར་འཕྲོད་
བྱུང་ནས་ཞིང་ཁ་དེ་ཕ་ལམ་ཨེ་ཀར་(acres) གཅིག་གིས་བསྐོར་ཡོད་བ་ཤེས་
རྟོགས་བྱུང་བ་རེད།
ལོ་རྒྱུས་འདི་ལས་བསླབ་བྱ་གང་དང་གང་ཐོབ་ཀྱི་འདུག་གམ། > བསླབ་
བྱ་དྲུག་འཐོབ།
༡ ལས་དོན་སྒྲུབ་པའི་གོ་སྐབས་སོ་སོའི་རྐང་འོག་ཏུ་ཡོད་པས་ཐག་རིང་པོར་
འཚོལ་དུ་འགྲོ་དགོས་མེད། སོ་སོའི་བསམ་བློའི་འཁྱེར་སོ་མ་ནོར་ན་ཕ་
ལམ་གྱི་ཞིང་ཁའི་ནང་འགྲོ་བ་དང་མཚུངས། ང་ཚོས་བྱེད་དགོས་པ་ནི་གོ་
སྐབས་དེ་ངོས་འཛིན་ཐུབ་པ་བྱེད་དགོས།
༢ གཞན་གྱི་ཞིང་ཁའི་རྩ་དེ་ལྗང་མདོག་ཆེ་བར་མཐོང་ཞེས་པའི་དབྱིན་སྐད་
དུ་ཡོད་པའི་གཏམ་དཔེའི་དོན་ངེས་པ་དགོས།
༣ གཞན་གྱི་ཞིང་ཁ་དེ་རང་ཉིད་ཀྱི་ཞིང་ཁ་ལས་ལེགས་པ་མཐོང་བ་བཞིན་
གཞན་ལའང་དེ་ལྟར་དུ་སྣང་བར་མ་ཟད་ཚོང་འབྲེལ་ཡང་བྱེད་འདོད་ཡོད་
པ་རེད།
༤ གོ་སྐབས་ངོས་འཛིན་བྱེད་མི་ཐུབ་མཁན་རྣམས་ལ་གོ་སྐབས་ཀྱི་སྒོ་
བརྡུངས་ཀྱང་སྐད་ངན་དུ་གོ་ནས་གོ་སྐབས་བོར་བརླག་ཏུ་གཏོང་བ་རེད།
༥ གོ་སྐབས་ཡོད་པ་ངོས་འཛིན་ཐུབ་པ་ལས་བོར་བརླག་ཏུ་འགྲོ་བ་ལས་སླ་
བ་ཡོད།
༦ གོ་སྐབས་ཐེངས་གཅིག་ལས་མི་ཡོང་བ་རེད། གོ་སྐབས་རྗེས་མ་རྣམས་
ཡག་ཉེས་གང་ཡིན་རུང་དང་པོ་དང་འདྲ་བ་མི་ཡོང་། དེར་བརྟེན་གོ་སྐབས་
སམ་དུས་ཚོད་བཟང་པོའམ་རན་པ་ཐོབ་པའི་སྐབས་ཐག་གཅོད་མ་ནོར་བ་
བྱེད་རྒྱུ་ནི་ཧ་ཅང་གནད་ཆེ་བ་ཡིན། དུས་ཚོད་མ་རན་པའི་སྐབས་ཀྱི་ཐག་
གཅོད་བཟང་པོའམ་འགྲིག་པ་ཡང་ནོར་འཁྲུལ་ཅན་དུ་འགྱུར་ངེས་ཡིན།
ཌེ་ཝི་ཌི་(David) དང་གྷོ་ལིཐི་(Goliath)ཡི་སྒྲུང་།
ཚང་མས་ཡེ་ཤུའི་གསུང་རབ་ནང་ཡོད་པའི་ཌི་ཝི་ཌི་དང་གྷོ་ལིཐི་གཉིས་ཀྱི་
སྒྲུང་ཤེས་གསལ་ལྟར། གྷོ་ལི ཐི་ཞེས་པ་བདུད་ལྟ་བུའི་མི་ཧ་ཅང་སྟོབས་ཆེན་ཞིག་
ཡོད་པ་དེས་མི་ཚང་མའི་སེམས་ནང་མི་བཟོད་པའི་ཞེད་སྣང་སྐུལ་ཞིང་གནས་
སྡོད་བྱེད་པ་རེད། ཉིན་ཞིག་རང་ལོ་༡༧ ཅན་གྱི་ལུག་རྫི་ཞིག་ཡོད་པ་དེ་རང་ཉིད་
ཀྱི་གཅེན་པོ་རྣམས་ཐུག་འཕྲད་དུ་འབྱོར་ནས།ཅོ་ཅོ་ཁྱེད་ཚོས་དཔའ་མ་ཞུམ་པར་
སྟོབས་ཆེན་ཁོ་དང་མ་འཛིངས་པ་གང་ཡིན་ནམ་ཞེས་དྲིས་པར། གཅེན་པོ་རྣམས་
འཇིགས་སྣང་དང་དངངས་སྐྲག་ངང་ནས་ལན་དུ། ཁོ་པ་སྟོབས་ཤིན་ཏུ་ཆེ་བས་
ང་ཚོས་གཞུ་མི་ཐུབ་པ་ཁྱེད་རང་གིས་ཚོར་གྱི་མི་འདུག་གམ་ཞེས་བརྗོད། འོན་
ཀྱང་ཌི་ཝི་ཌི་ཡིས་དེ་འདྲ་མ་རེད། ཁོ་པ་སྟོབས་ཆེ་བས་གཞུས་ན་མ་ཕོག་པ་ཡོང་
གི་མ་རེད་ཅེས་ལབ་སྟེ་མཐར་ཌེ་ཝི་ཌི་གིས་འུར་རྡོ་འཕེན་ཐེངས་གཅིག་གིས་གྷོ་
ལིཐི་བསད་དོ། །
སོ་སོའི་བྱུས་ཉེས་སམ་དཀའ་ངལ་ལ་གདོང་ལེན་བྱེད་ཐུབ་མིན་སོ་སོའི་
བསམ་བློའི་འཁྱེར་སོ་ལ་རག་ལས་ཡོད། བསམ་བློ་བཟང་པོ་གཏོང་མཁན་རྣམས་
ལ་སོ་སོའི་བསམ་བློའི་འཁྱེར་སོ་ནི་ལས་དོན་སྒྲུབ་སྐབས་གོམ་པ་སྤོ་ཡུལ་རྡོ་
ལེབ་ལྟ་བུ་དང་། བསམ་བློ་ངན་པ་གཏོང་མཁན་རྣམས་ལ་སོ་སོའི་བསམ་བློའི་
འཁྱེར་སོ་ནི་འགྲོ་ལམ་འགོག་བྱེད་ཕ་བོང་ལྟ་བུ་རེད། བསམ་བློ་ཐོངས་དང་ཕྱུག་
པོ་ཆགས། ཞེས་པའི་དེབ་རྩོམ་པ་པོ་སྐུ་ཞབས་Napoleon Hill མཆོག་གིས་
མཚོན་གཞན་མང་པོས། དཀའ་ངལ་རེ་རེའི་མཉམ་དུ་གོ་སྐབས་རེ་རེའམ་ཡང་ན་
དེ་ལས་མང་བ་ཡོང་གི་ཡོད། ཅེས་གསུངས་ཡོད།
སྒྲིག་འཛུགས་ལ་བསམ་བློའི་འཁྱེར་སོ་ཡི་གལ་གནད།
རྒྱལ་ཁབ་བམ་སྒྲིག་འཛུགས་ཡང་ན་མི་སྒེར་པ་འགའ་ཤས་ལ་གྲུབ་འབྲས་
གཞན་ལས་བཟང་བ་ཡོང་གི་ཡོད་པར་ཁྱེད་རང་ཡ་མཚན་གྱི་མི་འདུག་གམ། དེ་
ནི་གསང་བ་གང་ཡང་མ་རེད། ཁོ་པ་ཚོས་ལས་དོན་ཐོག་བསམ་བློ་དང་ལས་
འགུལ་གྱི་ནུས་ཤུགས་གནད་དུ་སྨིན་པ་བཏང་བ་དང༌། ཁར་དབང་རྩ་ཆེ་ཤོས་མི་
མང་ཡིན་པས་དེ་དག་གི་ཐོག་ཏུ་མ་འཛུགས་བྱེད་པ་རེད།
ངས་རྒྱལ་ཁབ་གང་སར་ཡོད་པའི་ཚོང་དོན་སྒྲིག་འཛུགས་མང་པོའི་འགན་
འཛིན་རྣམས་དང་གླེང་མོལ་ལན་མང་བྱས་རྗེས་ཁོང་རྣམས་ལ། གལ་ཏེ་ཁྱེད་
རྣམས་ལ་རྫུ་འཕྲུལ་ཡོད་ན། གནད་དོན་གཅིག་གིས་སོ་སོའི་ཚོང་གི་ཐོན་བབས་
མཐོ་རུ་གཏོང་ཐུབ་པ་དང་ཁེ་བཟང་ཆེ་བ་ཡོང་ཐུབ་པ་བཟོ་རྒྱུ་དེ་གང་དུ་ངོས་
འཛིན་བྱ་རྒྱུ་ཡིན་ནམ་ཞེས་དྲིས་པར། ཚང་མས་སྤྱི་མོས་ཀྱིས་མི་མང་གི་བསམ་
བློའི་འཁྱེར་སོ་ལ་འགྱུར་བ་གཏོང་རྒྱུ་དེ་རེད། ཅེས་ལན་འདེབས་བྱས་བྱུང༌། ཀུན་
སློང་བཟང་པོ་ཡོད་ན་མཉམ་རུབ་དང་སྒྲིག་འཛུགས་ལ་ཤ་ཞེན་ཆེ་བ་ཡོང་གི་ཡོད་
པ་ལ་བརྟེན་ནས་སོ་སོའི་སྒྲིག་འཛུགས་དེ་ལས་ཀའི་བསྟི་གནས་རྩ་ཆེར་ངོས་
འཛིན་བྱེད་པ་ཡོང་གི་ཡོད། མིའི་ནུས་པ་ནི་ཚོང་ལས་ཚང་མའི་ཁར་དབང་རིན་
ཐང་ཆེ་ཤོས་ཡིན་པ་ཉམས་མྱོང་ལས་གྲུབ། ཚོང་གི་མ་རྩ་དང་ཡོ་ཆས་ལས་མིའི་
ནུས་པ་ཆེས་གལ་གནད་ཆེ་བ་ཡིན། སྟབས་མ་ལེགས་པ་ཞིག་ལ་ནུས་པ་བེད་
མེད་ཆུད་ཟོས་མང་ཤོས་ཕྱིན་པ་ཡང་མིའི་ནུས་པ་ཆགས་ཡོད། མི་ནི་ལས་དོན་
གང་ཡིན་རུང་དེའི་དམིགས་རྟེན་རྩ་ཆེ་ཤོས་ཡང་ན་འགན་འཁྲི་ཆེ་ཤོས་དེ་རེད།
ཁྱད་ཆོས་ཆ་ཚང་ལྡན་པའི་མི་དམངས། (Total Quality People)
ངས་ལས་དོན་སྒྲུབ་བྱེད་ཀྱི་འཆར་གཞི་བཀོད་སྒྲིག་དང༌། ཚོང་ཟོག་ཚོང་
སྒྱུར་བྱེད་སྟངས། ཚོང་ཡུལ་ལམ་ཉོ་མཁན་ལ་ཁ་ཡ་བྱེད་སྟངས་སོགས་ཀྱི་སྦྱོང་
བརྡར་མང་པོར་འཛུལ་ཞུགས་བྱས་པ་ཡིན། ལས་རིགས་གང་ཡིན་ལ་སྦྱོང་བརྡར་
ཇི་ལྟར་བྱས་ཀྱང་རྩིག་གདན་ཆ་ཚང་བ་ཞིག་མེད་ན་ལས་དོན་སྒྲུབ་མི་ཐུབ་པ་
ངས་ཤེས་རྟོགས་བྱུང༌། རྩིག་གདན་ཆ་ཚང་བ་ནི་མིའི་ཁྱད་ཆོས་ཆ་ཚང་ལྡན་པའི་
སྐྱེས་བུ་རེད་(Total Quality People) ཁྱད་ཆོས་ཆ་ཚང་ལྡན་པའི་སྐྱེས་བུ་གང་
རེད་དམ། དེ་ལྟ་བུའི་སྐྱེས་བུ་ནི་སྤྱོད་པ་ལེགས་པ་དང༌། རྒྱུད་དྲང་བ། བཟང་སྤྱོད་
དང་ལྡན་པ། ཀུན་སློང་བཟང་པོ་ཅན་ཞིག་ལ་ངོས་འཛིན་བྱེད་དགོས།
དེ་ལྟ་བུའི་སྐྱེས་བུ་མེད་ན་ལས་རིམ་གཞན་ཇི་ལྟར་བཟང་ཡང་དོན་དག་
སྒྲུབ་པ་མི་ཡོང༌། དཔེར་ན། ཚོང་ཟོག་ཉོ་སྒྲུབ་བྱེད་མཁན་ལ་ཁ་ཡ་བྱེད་སྟངས་
*སྐོར་གྱི་སྦྱོང་བརྡར་སྤྲོད་པའི་སྐབས་སུ། སྦྱོང་བརྡར་བ་རྣམས་ལ་ཐུགས་རྗེ་ཆེ་
ཞེས་བརྗོད་དགོས་ཚུལ་དང༌། དགའ་སྣང་སྟོན་དགོས་ཚུལ། འཛུམ་མདངས་སྟོན་
དགོས་ཚུལ། ལག་པ་གཏོང་རེས་བྱེད་དགོས་ཚུལ་སོགས་སློབ་ཀྱི་ཡོད་རེད། འོན་
ཀྱང་གལ་ཏེ་ཚོང་པ་དེ་རིགས་ལ་རྣམ་འགྱུར་འདི་དག་སྟོན་འདོད་མེད་ན་དུས་
ཡུན་རིང་པོའི་བར་དུ་དེ་ལྟར་མུ་མཐུད་ཐུབ་བམ། སེམས་ནང་བྱེད་འདོད་མེད་ན་
རྣམ་འགྱུར་རྫུན་མ་ཡིན་པ་ར་འཕྲོད་ཡོང་བ་དང་། དེས་གཞན་ལ་ཁོང་ཁྲོ་སློང་གི་
རེད། དེས་ན་གོང་གི་བརྗོད་པ་དང་རྣམ་འགྱུར་རྣམས་གལ་ཆེན་པོ་ཡིན་ཡང་དེ་
ལྟར་བྱེད་སེམས་ཡོད་པའི་ཐོག་ནས་བྱེད་དགོས།
སྐབས་ཤིག་ཕ་རན་སི་(France) ཡུལ་གྱི་སྐད་གྲགས་ཆེ་བའི་ལྟ་གྲུབ་སྨྲ་བ་
སྐུ་ཞབས Blaise Pascal གྱི་དྲུང་དུ་མི་ཞིག་བཅར་ཏེ། གལ་ཏེ་ང་ལ་ཁྱེད་ཀྱི་ཀླད་
པ་འདི་ཡོད་ན་ང་མི་ཡག་པོ་ཞིག་ཆགས་ཀྱི་རེད་ཅེས་ཞུས་པར། ཁོང་གིས། ཁྱེད་
རང་ད་ལྟ་ལས་ལེགས་པའི་མི་ཞིག་བྱོས་དང༌། ངའི་ཀླད་པ་ཁྱེད་རང་ལ་འཐོབ་ཀྱི
རེད་ཅེས་ལན་འདེབས་གནང་བ་རེད།
སྒྲིག་འཛུགས་གང་ཞིག་རླབས་ཆེན་ཡིན་མིན་ནི་ལས་བྱེད་ཀྱི་གླ་ཕོགས་
ཆེ་ཆུང་དང་མཐུན་རྐྱེན་གཞན་རྣམས་བཟང་ལོད་ལ་མི་བརྩི་བར་ལས་བྱེད་ཚོའི་
ཚོར་སྣང་དང༌། ཀུན་སློང་། ལས་བྱེད་ནང་ཁུལ་མཐུན་ལམ་ཅི་ཡོད་ལ་གཞིགས་
ཏེ་ངོས་འཛིན་བྱེད་པ་རེད། ལས་བྱེད་པ་ཞིག་གིས་ངས་ལས་ཀ་འདི་བྱེད་མི་ཐུབ་
ཅེས་ཟེར་དུས་དེ་ལ་གོ་བ་མི་འདྲ་བ་གཉིས་ཡོད་རེད། ངས་ལས་ཀ་འདི་བྱེད་
སྟངས་ཤེས་ཀྱི་མི་འདུག ཡང་ན། ལས་ཀ་འདི་བྱེད་འདོད་མི་འདུག གལ་ཏེ་
དང་པོ་ཡིན་ན་ལས་ཀ་བྱེད་སྟངས་ཀྱི་གནད་འགག་མ་ཤེས་པའི་སྐྱོན་རེད། གལ་
ཏེ་གཉིས་པ་དེ་ཡིན་ན་བསམ་བློའི་འཁྱེར་སོ་ཡི་སྐྱོན་གནད་རེད།
ཁང་པ་མཐོ་པོ་ཌོ་ཝཱར་ཀཱལ་གྷེ་རི་(Tower Calgary) ཞེས་པ་མཐོ་ཚད་མི་
ཊར་༡༩༠ དང༌། ལྗིད་ཚད་ཊོན་(ton) ༡༠༨༨༤ ཡོད་ཁོངས་ནས་ཊོན་༦༣༤༩
ས་འོག་ཏུ་ཡོད། ལྗིད་ཚད་ཀྱི་བརྒྱ་ཆ་༦༠ ས་འོག་ཏུ་བཞག་པ་དེས་ཁང་པ་མཐོ་
བོར་རྩིག་གདན་བརྟན་པོ་དགོས་པ་སྟོན་གྱི་ཡོད། ཁང་པ་ཆེན་པོ་རྩིག་གདན་
ལ་བརྟེན་དགོས་པ་བཞིན་ལས་དོན་སྒྲུབ་པ་ཡང་དེའི་རྩིག་གདན་ཀུན་སློང་ངམ་
བསམ་བློ་གཏོང་སྟངས་ལ་བརྟེན་དགོས་པ་ར་འཕྲོད་བྱེད་ཀྱི་ཡོད།
རྒྱ་ཆེ་བའི་ཐབས་ལམ་མམ་མཉམ་འདུས་ཀྱི་ཐབས་ལམ།
ང་ནི་རྒྱ་ཆེ་བའི་ཐབས་ལམ་ལ་ཡིད་ཆེས་ཡོད་མཁན་ཞིག་ཡིན། རང་རེ་
རྣམས་ཆ་ཤས་རང་རྐྱ་བ་གཅིག་རེ་དཔེར་ན་ཀླད་པ། སྙིང་། རྣ་མཆོག མིག
ལག་པ། རྐང་པ་མིན་པར་ཆ་ཤས་ཡོངས་རྫོགས་གཅིག་ཏུ་འདུས་པའི་འགྲོ་བ་མི་
ཡིན། གཟུགས་པོ་ཆ་ཚང་(ཆ་ཤས)ལས་ཀར་འགྲོ་བ་དང་ནང་དུ་ཕྱིར་ལོག་བྱེད།
ང་ཚོས་ནང་མིའི་དཀའ་ངལ་ལས་ཀ་བྱེད་སར་འཁྱེར་བ་དང་ལས་ཀའི་དཀའ་
ངལ་ནང་དུ་འཁྱེར་བ་རེད། གལ་ཏེ་ང་ཚོས་ལས་ཀ་བྱེད་སར་ནང་གི་དཀའ་ངལ་
འཁྱེར་ན་གང་ཡོང་གི་ཡོད་དམ། དེ་ལྟར་བྱས་ན་དངངས་འཚབ་ཆེ་རུ་འགྲོ་བ་དང་
ཐོན་སྐྱེད་དམའ་རུ་འགྲོ། དེ་བཞིན་ལས་ཀའི་དཀའ་ངལ་ནང་དུ་འཁྱེར་ན་ནང་མིར་
གནོད་པ་མ་ཟད། སོ་སོའི་མི་ཚེའི་བྱེད་སྒོ་ཚང་མར་གནོད་སྐྱོན་ཡོང་གི་ཡོད། སྤྱི་
ཚོགས་དང༌། འཚོ་དོན་ལས་རིགས། སྒེར་གྱི་དཀའ་ངལ་ཕན་ཚུན་གཅིག་གིས་
གཅིག་ལ་གནོན་ཤུགས་འཕེན་རེས་བྱེད།
བསམ་བློའི་འཁྱེར་སོ་བཅོས་བྱེད་ཀྱི་རྒྱུ་རྐྱེན་ཁག
ངས་དྲི་བ་འདྲི་རྒྱུར། ང་ཚོའི་བསམ་བློའི་འཁྱེར་སོ་རྣམས་ང་ཚོ་སྐྱེ་བ་དང་
མཉམ་དུ་ཡོད་པ་ཡིན་ནམ། ཡང་ན། རིམ་པས་འཚར་ལོངས་བྱུང་བའི་སྐབས་
བྱུང་བ་རེད། ང་ཚོའི་བསམ་བློའི་འཁྱེར་སོ་བཅོས་བྱེད་རྒྱུ་རྐྱེན་གང་དང་གང་ཡིན་
ནམ། གལ་ཏེ་ཁོར་ཡུག་ངན་པ་ལ་བརྟེན་ནས་མི་ཚེ་ལ་ལྟ་སྟངས་ངན་པ་བྱུང་བའི་
བསམ་བློའི་འཁྱེར་སོ་དེ་ཁྱེད་རང་གིས་འགྱུར་བ་གཏོང་ཐུབ་བམ། ང་ཚོའི་བསམ་
བློའི་འཁྱེར་སོ་མང་ཆེ་བ་ང་ཚོ་འཚར་ལོངས་བྱེད་པའི་སྐབས་སུ་བཅོས་པ་རེད།
བསམ་བློའི་འཁྱེར་སོ་བཅོས་ཐབས་གསུམ་གྱིས་བསམ་བློའི་འཁྱེར་སོ་ཕལ་ཆེ་
བ་གཏན་འབེབས་བྱེད་ཀྱི་ཡོད། བཅོས་ཐབས་གསུམ་ནི་དབྱིན་སྐད་དུ་TripleE,s
ཞེས་ཡིག་འབྲུ་E ཅན་གྱི་གཤམ་གསལ་ཚིག་གསུམ་རེད།
༡ ཁོར་ཡུག (Environment)
༢ ཉམས་མྱོང་།  མྱོང་ཚོར། (Experience)
༣ ཤེས་ཡོན། (Education)
དེ་དག་རེ་རེ་བཞིན་བཤད་ན་གཤམ་གསལ་ལྟར།
༡ ཁོར་ཡུག
ཁོར་ཡུག་གི་ཁོངས་སུ་གཤམ་གསལ་རྣམས་གཏོགས་ཡོད།
ཁྱིམ་ཚང་། བཟང་ངན་གཉིས་ཀར་གནོན་ཤུགས་ཐེབས་ཀྱི་ཡོད།
སློབ་གྲྭ། གྲོགས་པོའམ་གྲོགས་མོའི་གནོན་ཤུགས།
ལས་ཀ་བྱེད་ས། འགོ་བྱེད་ཀྱིས་འཛིན་སྐྱོང་བྱེད་སྟངས།
གསར་འགྱུར་བརྒྱུད་ལམ། བརྙན་འཕྲིན། གསར་ཤོག དུས་དེབ། རླུང་
འཕྲིན། གློག་བརྙན།
རིག་གཞུང་གི་རྒྱབ་ལྗོངས།
ཆོས་ལུགས་ཀྱི་རྒྱབ་ལྗོངས།
ལུགས་སྲོལ་དང་ཡིད་ཆེས།
སྤྱི་ཚོགས་ཀྱི་ཁོར་ཡུག
ཆབ་སྲིད་ཀྱི་ཁོར་ཡུག
ཁོར་ཡུག་འདི་དག་གིས་ཀུན་སློང་དང་ལས་ཀ་བྱེད་སྟངས་ཀྱི་རིག་གཞུང་
ཞིག་བསྐྲུན་གྱི་རེད། ཁྱིམ་ཚང་དང་། སྒྲིག་འཛུགས། རྒྱལ་ཁབ་གང་ཡིན་རུང་
སོ་སོར་རིག་གཞུང་མི་འདྲ་བ་རེ་ཡོད། དཔེར་ན། ཁྱེད་རང་གིས་ཚོར་ངེས་
ལྟར་ཚོང་ཁང་འགའ་ཞིག་གི་འགན་འཛིན་གྱིས་གཙོས་ལས་བྱེད་རྣམས་ཞི
དུལ་དང༌། རོགས་རམ་ལེགས་པ། མཐུན་འབྲེལ་ཆེ་བ། སྐྱིད་སྣང་ཅན་དུ་མཐོང་
ཡང༌། ཚོང་ཁང་ཁ་ཤས་ནང་གི་ལས་བྱེད་རྣམས་དེ་ལས་ལྡོག་སྟེ་སྤྱོད་པ་རྩུབ་པ་
དང་གུས་བཀུར་མེད་ཅིང་མ་རབས་ཆེ་བ་ཡོད། དེ་བཞིན་ཁྱིམ་ཚང་གཅིག་གི་ནང་
མི་རྣམས་ཡ་རབས་ངང་གུས་བརྩི་ཆེ་བ་ཡོད་ཀྱང་། ཁྱིམ་ཚང་གཞན་ཞིག་གི་ནང་
མི་རྣམས་དེ་ལྟར་མིན་པར་ནང་ཁུལ་འཁྲུག་རྩོད་ཤ་སྟག་བྱེད་པ་མཐོང་རྒྱུ་ཡོད།
གཞུང་དང་ཆབ་སྲིད་ཀྱི་ཚོགས་པ་དྲང་པོ་ཡོད་པའི་རྒྱལ་ཁབ་ཀྱི་ཆབ་འབངས་
རྣམས་ཀྱང་རང་བཞིན་དྲང་བ་དང་། ཁྲིམས་ལ་གུས་བརྩི་ཆེ་བ། ཕན་ཚུན་རོགས་
ཕན་ཆེ་བ་སོགས་ཡོང་གི་ཡོད།
གཞུང་དང་སྲིད་དོན་ཚོགས་པ་དྲང་པོ་མིན་པའི་རྒྱལ་ཁབ་ཀྱི་མི་མང་རྣམས་
ཀྱང་དེ་ལྟར་ཡིན། ལྐོག་ཟ་རུལ་སུངས་ཡོད་པའི་ཁོར་ཡུག་ནང་དྲང་པོ་བྱེད་མཁན་
རྣམས་འཚོ་སྡོད་བྱེད་རྒྱུ་ཁག་པོ་ཡོད་རུང་། ཁོར་ཡུག་དྲང་པོ་ཅན་གྱི་རྒྱལ་ཁབ་
ནང་ལྐོག་རྔན་སྤྲོད་ལེན་བྱེད་མཁན་རྣམས་འཚོ་སྡོད་དཀའ་བ་ཡོད། ཁོར་ཡུག་
བཟང་པོའི་ནང་དུ་ལས་བྱེད་འཇོན་ཐང་འབྲིང་ཙམ་ཡོད་མཁན་རྣམས་ཀྱིས་ཀྱང་
གྲུབ་འབྲས་ཡག་པོ་འདོན་ཐུབ་ཀྱང་ཁོར་ཡུག་ངན་པའི་དཀྱིལ་དུ་འཇོན་ཐང་ཆེ་
བའི་ལས་བྱེད་ཀྱི་ཐོན་སྐྱེད་དམའ་རུ་འགྲོ་བ་རེད།
རིག་གཞུང་དར་འཕེལ་ནི་རྣམ་པ་ཀུན་ཏུ་མཐོ་ས་ནས་དམའ་སར་འགྲོ་བ་
ལས་དམའ་ས་ནས་མཐོ་སར་མིན། ང་ཚོས་སོ་སོ་དང་ཉེ་འདབས་ཀྱི་ཆེད་དུ་ཁོར་
ཡུག་ཅི་འདྲ་ཞིག་བསྐྲུན་ཡོད་མེད་ཕྱི་མིག་ངེས་པར་བལྟ་དགོས། ཁོར་ཡུག་ངན་
པའི་ནང་ནས་མི་གཤིས་བཟང་པོ་ཡོང་བའི་རེ་བ་བྱེད་ཐབས་དཀའ་བའི་གནས་སུ་
གྱུར་ཡོད། ཁྲིམས་མེད་ལུགས་མེད་ཁྲིམས་སུ་གྱུར་པའི་སྤྱི་ཚོགས་ནང་དུ་ཡུལ་
མི་དྲང་པོའང་རྫུན་པ། གཡོ་སྒྱུ་ཅན། ཇག་པར་འགྱུར་འགྲོ་བ་རེད། རང་ཉིད་གནས་
སྡོད་བྱེད་སའི་ཁོར་ཡུག་གིས་རང་ཉིད་ལ་ཤུགས་རྐྱེན་ཅི་ཙམ་ཐེབས་མིན་ལ་ཡུད་
ཙམ་ཞིག་མནོ་བསམ་ཐོངས་དང༌། དེ་ནས་ཁྱེད་རང་གིས་བསྐྲུན་པའི་ཁོར་ཡུག་
གིས་གཞན་ལ་ཤུགས་རྐྱེན་ཅི་འདྲ་ཞིག་ཐེབས་མིན་ལ་དཔྱད་པ་གྱིས་དང༌།
༢ ཉམས་མྱོང་།
མི་མང་པོ་དང་མཉམ་དུ་ཉམས་མྱོང་བསགས་པ་ལ་བརྟེན་ནས་ང་ཚོའི་
གོམས་གཤིས་ལ་འགྱུར་བ་འགྲོ། གལ་ཏེ་ང་ཚོས་མི་གཞན་དང་མཉམ་དུ་ཉམས་
མྱོང་ཡག་པོ་བསགས་ཡོད་ན་ང་ཚོས་ཀྱང་ཁོ་ཚོར་དེ་དང་མཐུན་པའི་ལྟ་ཚུལ་
འཛིན། དེ་ལས་ལྡོག་སྟེ་ཉམས་མྱོང་ངན་པ་བསགས་ན་ཁོ་པ་རྣམས་ལ་དོགས་ཟོན་
བྱེད་དགོས་ཆགས་ཀྱི་རེད། ཉམས་མྱོང་དང་ལོ་རྒྱུས་ཀྱི་བྱུང་རབས་རྣམས་ང་ཚོའི་
མི་ཚེའི་ནང་གོ་བསྡུར་བྱེད་ས་དང་མ་འོངས་པའི་ལམ་སྟོན་ཆགས་པ་རེད།
༣ ཤེས་ཡོན།
ཤེས་ཡོན་ནི་སློབ་གྲྭ་འགྲིམ་པ་དང་མ་འགྲིམ་པ་གཉིས་ཀའི་ཤེས་ཡོན་ལ་
གོ་དགོས། ངེད་ཅག་གནས་ཚུལ་དང་ལོ་རྒྱུས་ཀྱི་ཆུས་འཁྱེར་ཀྱང་བློ་གྲོས་དང་
ཤེས་ཡོན་གྱི་བཀྲེས་སྐོམ་ནང་དུ་ཚུད་ཡོད། འཐབ་ཇུས་ལག་བསྟར་ལེགས་པར་
བྱེད་ཐུབ་ན་གནས་ཚུལ་རྣམས་ཤེས་རབ་ཏུ་བསྒྱུར་ནས་ལས་དོན་གྲུབ་འབྲས་
སོན་པ་དང་། ཤེས་ཡོན་སྤྲོད་མཁན་རྣམས་ཀྱི་ལས་འཁུར་ནི་ཧ་ཅང་གལ་གནད་
ཆེ༑ དགེ་རྒན་རྣམས་ཀྱིས་ཕྱོགས་ཐམས་ཅད་ལ་ཤུགས་རྐྱེན་ཐེབས་པ་རེད། ཆུའི་
རླབས་ཀྱི་ཤུགས་རྐྱེན་ཇི་བྱུང་འཇལ་ག་ལ་ཐུབ།
ཤེས་ཡོན་གྱིས་ང་ཚོར་འཚོ་སྡོད་བྱེད་སྟངས་ཙམ་མིན་པར་འཚོ་བ་ཇི་ལྟར་
སྐྱེལ་ཚུལ་སློབ་དགོས།
བསམ་བློའི་འཁྱེར་སོ་བཟང་པོ་ཡོད་པའི་མིའི་ངོས་འཛིན་ཇི་ལྟར་བྱེད་དམ།
ལུས་པོར་ན་ཚ་མེད་པ་ཙམ་གྱིས་འཕྲོད་བསྟེན་ཡག་པོ་ཡོད་པས་མ་ཁྱབ་
པ་ནང་བཞིན་གཤིས་སྤྱོད་ངན་པའི་རིགས་མེད་པ་ཙམ་གྱིས་མི་དེ་ཡག་པོ་ཡིན་
པས་ཁྱབ་ཀྱི་མེད། སྐྱེས་བུ་ཀུན་སློང་བཟང་པོ་ཅན་རྣམས་ལ་ངོས་འཛིན་སྟབས་
བདེར་བྱེད་ཐུབ་པའི་མི་གཤིས་འགའ་ཞིག་ཡོད་པ་རེད། ཁོང་རྣམས་གཅེས་སྐྱོང་
ཅན་དང༌། གདེང་ཚོད་ཆེ་བ། བཟོད་བསྲན་ལྡན་པ། གུས་ཞབས་ཅན་རེད། ཁོང་
རྣམས་ཀྱིས་རང་དང་གཞན་གཉིས་ཀར་རེ་བ་ཆེན་པོ་བྱེད་པ་དང་གྲུབ་འབྲས་
བཟང་པོ་ཐོབ་པའི་ཡིད་ཆེས་བྱེད། བསམ་བློའི་འཁྱེར་སོ་བཟང་པོ་ཅན་རྣམས་ནི་
ནམ་དུས་ཚང་མར་སྐྱེ་བའི་ཤིང་འབྲས་ལྟ་བུ་རེད།
བཟང་ཕྱོགས་ཀྱི་ལྟ་བའི་ཁེ་ཕན།
བསམ་བློའི་འཁྱེར་སོ་བཟང་པོ་ཞིག་ལ་ཁེ་ཕན་མང་པོ་ཡོད། ཁེ་ཕན་
རྣམས་ལས་སླ་པོར་མཐོང་ཐུབ་པ་ནང་བཞིན་ལས་སླ་པོར་བྲལ་བ་ཡང་
ཡིན། བསམ་བློའི་འཁྱེར་སོ་བཟང་པོ་ལ་བརྟེན་ནས་གཤམ་གསལ་ཁེ་ཕན་
ཡོང་གི་ཡོད།
སྒེར་ལ་ཁེ་ཕན།
ཡིད་འཕྲོག་པའི་མི་གཤིས་སྐྲུན་པ།
ནུས་ཤུགས་སྤེལ་བ།
མི་ཚེའི་ནང་གི་སྐྱིད་སྣང་རྒྱས་པར་བྱེད་པ།
སོ་སོའི་ཉེ་འཁོར་དུ་ཡོད་པ་རྣམས་ལ་སེམས་འགུལ་ཐེབས་པ།
གཞན་རྣམས་རྒྱལ་ཁབ་ཀྱི་ཁར་དབང་དང་། སྤྱི་ཚོགས་ལ་ཕན་པ་སྒྲུབ་
མཁན་ཡོང་བར་ཕན་ཐོགས་བྱེད་པ་བཅས།
སྒྲིག་འཛུགས་ལ་ཁེ་ཕན།
ཐོན་བབ་རྒྱ་སྐེད་གཏོང་བ།
མཉམ་རུབ་ཀྱི་ལས་ཀ་སྐྲུན་པ།
དཀའ་ངལ་སེལ་བ།
ལས་ཀའི་སྤུས་ཀ་ཡར་རྒྱས་གཏོང་བ།
མཐུན་གཤིབ་ཡོང་བའི་འཁོར་ཡུག་སྐྲུན་པ།
ལར་ཞེན་སྐྲུན་པ།
ཁེ་བབ་ཆེ་རུ་གཏོང་བ།
སེམས་ཀྱི་ངལ་དུབ་ཉུང་དུ་གཏོང་བ།
ལས་ཀ་སྤྲོད་མཁན་དང༌། ལས་བྱེད། ཁ་ཡ་བྱེད་ཡུལ་དབར་འབྲེལ་བ་
བཟང་པོ་སྐྲུན་པ།
བསམ་བློའི་འཁྱེར་སོ་ངན་པའི་ཉེར་འབྲས།
མི་ཚེ་ནི་བར་ཆད་ཀྱི་བརྒྱུད་རིམ་ཞིག་རེད། ང་ཚོས་བསམ་བློའི་འཁྱེར་སོ་
ངན་པ་བཅངས་པ་ནི་བར་ཆད་ཆེ་ཤོས་དེ་ཆགས་པ་རེད། བསམ་བློའི་འཁྱེར་སོ་
ངན་པ་ཅན་གྱི་སྐྱེ་བོ་རྣམས་ལ་སོ་སོའི་གྲོགས་པོ་དང་། ཆང་ས། ཁེ་ཡོད་ལས་ཀ
ཕན་ཚུན་གྱི་འབྲེལ་བ་སོར་གནས་མི་ཡོང་བའི་དཀའ་ངལ་ཆེན་པོ་འཕྲད། བསམ་
བློའི་འཁྱེར་སོ་ངན་པས་གཤམ་གསལ་བསྐྲུན་གྱི་ཡོད།
དཀའ་ངལ།
ཁོང་ཁྲོ།
དགོས་དོན་མེད་པའི་མི་ཚེ།
འཕྲོད་བསྟེན་ཞན་པོ།
རང་དང་གཞན་གཉིས་ཀ་ལ་སེམས་ཀྱི་ངལ་དུབ།
བསམ་བློའི་འཁྱེར་སོ་ངན་པས་ནང་ཁྱིམ་དང་ལས་ཀ་བྱེད་ཡུལ་གྱི་ཁོར་
ཡུག་མ་སྐྱིད་པ་བཟོ་བ་དང༌། བསམ་བློའི་འཁྱེར་སོ་ངན་པ་ཅན་རྣམས་སྤྱི་ཚོགས་
ཀྱི་འགན་འཁུར་ལ་འགྱུར་བ་དང༌། སོ་སོའི་བསམ་བློའི་འཁྱེར་སོ་ངན་པ་དེ་ཉེ་
འཁོར་གྱི་མི་དང་མ་འོངས་པའི་མི་རབས་རྣམས་ལ་འགོ་བར་བྱེད།
སོ་སོའི་བསམ་བློའི་འཁྱེར་སོ་དེ་ངན་པ་ཡིན་པ་ར་སྤྲོད་བྱུང་ནའང་འགྱུར་བ་མི་
གཏོང་བ་གང་རེད་དམ།
འགྲོ་བ་མིའི་རང་གཤིས་ཐོག་ནས་འགྱུར་བ་འགོག་ཐབས་བྱེད་པ་རེད།
འགྱུར་བ་གཏོང་བ་ནི་སྐྱིད་པོ་མེད་པ་ཞིག་རེད། འགྱུར་བའི་ཤུགས་རྐྱེན་བཟང་
ངན་གང་ཡིན་ལ་མ་ལྟོས་པར་འགྱུར་བ་དེ་མཚམས་མཚམས་ངལ་དུབ་ཅན་ཡོང་
སྲིད། ང་ཚོ་སྐབས་རེ་ངན་ཕྱོགས་ལ་སྐྱིད་སྣང་ཆེ་བས་འགྱུར་བ་བཟང་པོ་ཡིན་
ནའང་ངོས་ལེན་མི་བྱེད་པར་ངན་པའི་ཕྱོགས་སུ་མུ་མཐུད་གནས་སྡོད་བྱེད།
སྐུ་ཞབས་Charles Dicken ལགས་ཀྱིས་ས་འོག་བཙོན་ཁང་དུ་ལོ་མང་
བསྡད་མྱོང་ཡོད་པའི་མི་ཞིག་གི་སྐོར་དེབ་ཅིག་བྲིས་གནང་ཡོད་པ་དེའི་ནང་
དུ། བཙོན་པ་དེ་ཉེས་ཆད་ཀྱི་དུས་ཡུན་རྫོགས་མཚམས་བཙོན་ཁང་ནས་གློད་
གྲོལ་བྱུང་ནས་རང་དབང་ཐོག་ཕྱི་རོལ་ཏུ་ཐོན་ཏེ་ཕར་ལྟ་ཚུར་ལྟ་བྱས་ཏེ། མ་སྐྱིད་
པའི་ཚོར་སྣང་ཞིག་སྐྱེས་པ་ལ་བརྟེན་ནས་བསྐྱར་དུ་བཙོན་ཁང་དེ་ཉིད་དུ་འཇུག་
རོགས་ཞེས་ཞུས་འདུག བཙོན་པ་དེས་གསར་དུ་ཐོབ་པའི་རང་དབང་དང༌།
ཡངས་པའི་ཕྱི་རོལ་གྱི་ཁོར་ཡུག་ལས་ས་འོག་གི་བཙོན་ཁང་དང༌། རྐང་ལག་
གི་ལྕགས་སྒྲོག ནག་ཁུང་དེ་དག་ལ་གོམས་འདྲིས་ཆེ་བ་དང་། སྲུང་ཆ་བརྟན་པ།
སྐྱིད་སྣང་ཆེ་བ་ཚོར་གྱི་ཡོད་པ་རེད། དེང་དུས་ཀྱི་བཙོན་པ་མང་པོ་ཞིག་གིས་ཀྱང་
དེ་དང་མཚུངས་པ་བྱེད། སྔོན་དུ་གོམས་འདྲིས་མེད་པའི་འཛམ་བུ་གླིང་གི་གནས་
བབ་ལས་བྱུང་བའི་སེམས་ཀྱི་ངལ་དུབ་ཧ་ཅང་ཆེ་བ་ལ་བརྟེན་ནས་བཙོན་པ་དེ་
རིགས་ཀྱིས་བསམ་བཞིན་དུ་ནག་ཉེས་གཞན་ཞིག་བྱས་ནས་སླར་ཡང་བཙོན་
འཇུག་ཡོང་ཐབས་བྱེད་པ་རེད།
གལ་ཏེ་ཁྱེད་རང་གི་བསམ་བློའི་འཁྱེར་སོ་ངན་པ་ཡིན་ན་ཁྱེད་རང་གི་མི་
ཚེ་གུ་ཡངས་མེད་པར་དམ་བསྒྲགས་འོག་ཚུད་པ་དང་། ལས་དོན་གྱི་གྲུབ་འབྲས་
ཆུང་བ། གྲོགས་པོ་ཉུང་བ། སྐྱིད་སྣང་ཆུང་བ་སོགས་ཡོང་བ་རེད།
ལེ་ཚན་འོག་མའི་ནང་དུ་བསམ་བློའི་འཁྱེར་སོ་བཟང་པོ་སྐྲུན་ཐབས་སྐོར་
ངའི་བསམ་ཚུལ་གང་ཡོད་གོ་བསྡུར་བྱེད་ཀྱི་ཡིན། བསམ་བློའི་འཁྱེར་སོ་བཟང་
པོ་སྐྲུན་པའི་སྐབས་སུ་འཕྲལ་སེལ་གྱི་སེམས་ཀྱི་ངལ་དུབ་དང་འགྱུར་བ་ཇི་ཡོང་
ཐེ་ཚོམ་བྱུང་བ་རྣམས་ལ་བཟོད་བསྲན་བྱེད་རྒྱུ་ནི་ཧ་ཅང་འོས་པ་རེད་དོ།། །།
ལག་བསྟར་བྱེད་ཐབས།
རྨི་ལམ་རྣམས་རིན་ཐང་མེད་པ་ཞིག་རེད། འོན་ཀྱང་དེ་དག་ལག་བསྟར་
བྱེད་པ་དེས་གལ་ཆེར་གྱུར་པ་རེད། ཅེས་སྐུ་ཞབས་(Theo
dore Roosevelt)མཆོག་གིས་གསུངས།
༡ ཁྱེད་ལ་ཡོད་པའི་དཀའ་ངལ་གཉིས་ངོས་འཛིན་བྱས་ནས་དཀའ་ངལ་
རེ་ནས་གྲུབ་འབྲས་བཟང་བ་རེ་ཐོ་འགོད་བྱོས་དང་། ང་ཚོ་མང་ཆེ་བས་
དཀའ་ངལ་ལས་གོ་སྐབས་བཟང་པོ་ལེན་མྱོང་མེད་སྟབས་དེ་ལས་སླ་པོ་
ཞིག་མ་རེད།
དཀའ་ངལ། ནུས་པ་ལྡན་པའི་ཕན་ཐོགས།
དཀའ་ངལ། ནུས་པ་ལྡན་པའི་ཕན་ཐོགས།
༢ ཐབས་བྱུས་འདི་བཞིན་སླད་མར་དཀའ་ངལ་ནམ་འཕྲད་སྐབས་ལག་
བསྟར་བྱ་དགོས།

ལེ་ཚན་གཉིས་པ།
བསམ་བློའི་འཁྱེར་སོ་བཟང་པོ་སྐྲུན་ཐབས།

ང་ཚོས་དཀའ་ངལ་ལ་གདོང་ལེན་བྱེད་པ་ལས་དེ་ཐོག་བསམ་བློའི་འཁྱེར་
སོ་དེ་གལ་གནད་ཆེ་བ་ཡིན། བསམ་བློའི་འཁྱེར་སོས་གྲུབ་འབྲས་སོན་པའམ་
ཡང་ན་ཕམ་ཉེས་འབྱུང་བའི་ཐག་གཅོད་བྱེད།ཅེས་སྐུ་ཞབས་ནོར་མཱན་ཝིན་སན་
ཌི་པེ་ལི་(Norman Vincent Peale) མཆོག་གིས་གསུངས།
བྱིས་པའི་དུས་སུ་འཇགས་པའི་བསམ་བློའི་འཁྱེར་སོ་དེ་ང་ཚོའི་མི་ཚེའི་
བརྒྱུད་རིམ་ནང་དུ་གནས་པ་དང༌། ང་ཚོ་འཚར་ལོངས་བྱེད་པའི་སྐབས་བསམ་
བློའི་འཁྱེར་སོ་བཟང་པོ་འཇགས་ཐབས་བྱེད་རྒྱུ་ལས་སླ་པོ་ཡོད་པ་ནི་གདོན་མི་ཟ་
བ་ཞིག་རེད། གལ་ཏེ་ཁྱེད་རང་ལ་ལྷན་སྐྱེས་སུ་ཡོད་པའི་གཤིས་སྤྱོད་དང༌། ཆུང་
དུས་ནས་བསགས་པའི་ཉམས་མྱོང་གཉིས་ཀྱིས་བསམ་བློའི་འཁྱེར་སོ་བཟང་པོ་
ཞིག་སྐྲུན་ཐུབ་ཡོད་ན་ཁྱེད་རང་མི་བསོད་ནམས་ཅན་ཞིག་རེད། ཡང་གལ་ཏེ་དེའི་
སྐབས་ཁྱེད་རང་ལ་བསམ་བློའི་འཁྱེར་སོ་ངན་པ་ཞིག་རང་བཞིན་གྱིས་སམ་ཡང་
ན་ཕྱིས་སུ་འཇགས་ཡོད་ན་ཁྱེད་རང་དེ་མུར་གནས་རྒྱུ་ཡིན་ནམ། གཏན་ནས་མ་
རེད། འོ་ན་ཁྱེད་རང་གིས་འགྱུར་བ་གཏོང་ཐུབ་བམ། ངེས་པར་དུ་ཐུབ་ཀྱི་རེད།
དེ་ལས་སླ་པོ་ཞིག་རེད་དམ། ལས་སླ་པོ་ཞིག་རྩ་བ་ནས་མ་རེད། འགྱུར་བ་གཏོང་
དགོས་པ་དེ་ཉིད་དགོས་ངེས་ཤིག་རེད་དམ། དེ་ལྟར་ཡིན་པར་ཐེ་ཚོམ་མེད།
ཁྱེད་རང་གིས་བསམ་བློའི་འཁྱེར་སོ་བཟང་པོ་སྐྲུན་ཐབས་དང་བདག་
གཅེས་ཇི་ལྟར་བྱེད་དམ།
བསམ་བློའི་འཁྱེར་སོ་བཟང་པོ་སྐྲུན་བྱེད་གཞི་རྩའི་གནད་དོན་གང་ཡིན་
ངོ་ཤེས་པ་བྱེད་དགོས།
བསམ་བློའི་འཁྱེར་སོ་བཟང་པོ་བྱེད་འདོད་ཡོད་པ་ཡིན་དགོས།
བསམ་བློའི་འཁྱེར་སོ་བཟང་པོ་སྐྲུན་བྱེད་ཀྱི་གཞི་རྩའི་གནད་དོན་ཁག་
ལག་བསྟར་ཐུབ་པའི་སྒྲིག་ཁྲིམས་དང་ཆོད་སེམས་བསྐྲུན་དགོས།
སོ་སོའི་ཁོར་ཡུག་དང༌། ཤེས་ཡོན། ཉམས་མྱོང་གང་ཡིན་ལ་མ་ལྟོས་པར་
ད་ལྟའི་སོ་སོའི་བསམ་བློའི་འཁྱེར་སོའམ་བསམ་བློ་གཏོང་ཕྱོགས་འདིའི་འགན་
སུ་ལ་ཡོད་དམ། འདིའི་འགན་སོ་སོ་རང་ཉིད་ལ་ཡོད། ང་ཚོས་སོ་སོའི་སྤྱོད་པ་
དང་བྱ་བ་གང་ཡིན་གྱི་འགན་ཆ་ཚང་འཁྱེར་དགོས་པའི་ངོས་ལེན་བྱེད་དགོས། མི་
འགའ་ཞིག་གིས་ཡ་ལན་ཚང་མ་གཞན་ལ་དཀྲི་བ་ལས་རང་གིས་འགན་མི་འཁྱེར་
བ་རེད། བསམ་བློའི་འཁྱེར་སོ་ངན་པ་ཅན་རྣམས་ཀྱིས་སོ་སོས་མ་གྲུབ་པའི་ཁག་
དཀྲི་སོ་སོའི་ཕ་མ་དང༌། དགེ་རྒན། བཟའ་ཟླ། དབུ་འཛིན། གནམ་གྱི་སྐར་མ།
བསོད་ནམས། རྒྱུ་ནོར། གཞུང་སོགས་འབྲེལ་ཡོད་ཚང་མར་བྱེད།
སྔར་མ་འགྲིགས་པ་དང་མ་བྱུང་བའི་གནས་བབ་ལས་ཐོན་ཏེ་བསམ་བློ་
གསར་པ་འཁྱེར་ནས་དམངས་དང་མཐུན་པར་བྱེད་དགོས། སོ་སོའི་དམིགས་
ཡུལ་སྒྲུབ་པའི་ཆེད་དུ་མདུན་སྐྱོད་བྱེད་དགོས། རྟག་ཏུ་བདེན་པ་དང༌། དྲང་པོ།
ཡག་པོ་ཡོང་བའི་བསམ་བློ་འཁོར་ཐུབ་པ་བྱེད་དགོས། དེ་འདྲ་བྱུང་ན་ཁྱེད་རང་
གི་སེམས་ཀྱི་གནས་བབ་བཟང་པོ་ཡོང་གི་རེད།
བསམ་བློའི་འཁྱེར་སོ་བཟང་པོར་སྒྱུར་བའི་གོམ་རིམ་བརྒྱད།
གལ་ཏེ་ཁྱེད་རང་ལ་བསམ་བློའི་འཁྱེར་སོ་བཟང་པོ་སྐྲུན་འདོད་དང་རྒྱུན་
འཁྱོངས་བྱེད་འདོད་ཡོད་ན་འོག་གི་གནད་དོན་རྣམས་ལ་ཚོར་སྣང་ཆེན་པོས་སྦྱོང་
བརྡར་བྱེད་དགོས།
གོམ་རིམ་དང་པོ། དམིགས་གཏད་བརྗེས་ནས་བཟང་ཕྱོགས་སུ་ལྟ་དགོས།
ཁྱེད་རང་དུས་དང་རྣམ་པ་ཀུན་ཏུ་ལེགས་ཆ་ཁོ་ན་འཚོལ་མཁན་ཞིག་ཡིན་
པ་བྱེད་དགོས། སོ་སོའི་མི་ཚེའི་ནང་ཡག་པོ་ཡོང་བའི་དམིགས་པ་གཟུང་དགོས།
མི་གཞན་དང་གནས་བབ་ཚང་མར་ལེགས་ཆ་གང་ཡོད་ལ་ལྟ་བ་མ་གཏོགས་ཞན་
ཆའམ་ནོར་འཁྲུལ་གང་འདུག་ལ་ལྟ་མི་ཉན། གང་ཡིན་ཞེ་ན། ང་ཚོས་གཞན་གྱི་
སྐྱོན་དང་ནོར་འཁྲུལ་ལ་བལྟ་རྒྱུའི་གོམས་གཤིས་ཀྱིས་ཡོན་ཏན་ལ་བལྟ་རྒྱུ་བརྗེད་
འགྲོ་བ་རེད།
གསེར་ལ་ལྟ་དགོས།
སྐུ་ཞབས་Andrew Carnegieལོ་ན་ཆུང་དུས་Scotlandནས་ཨ་རིར་ལས་ཀ་ཆུང་སྐུ་ཞབས་Anc
ཆུང་ཞིག་བྱས་ནས་བསྡད་པ་དང༌། རིམ་བཞིན་ངར་ལྕགས་བཟོ་གྲྭ་ཆེ་ཤོས་ཤིག་
གི་སྦྱིན་བདག་ཆགས་པ་དང༌། ཁོང་གི་ཆེད་དུ་ཨ་སྒོར་ས་ཡ་ཡོད་པའི་མི་སྣ་༤༣
གྱིས་ལས་ཀ་བྱས་པ་རེད། ཨ་སྒོར་ས་ཡ་ནི་ཧ་ཅང་དངུལ་འབོར་ཆེན་པོ་རེད།
འོན་ཀྱང་ཕྱི་ལོ་༡༩༢༠ ལོའི་ནང་དངུལ་གྱི་རིན་ཐང་དེ་ལས་ཀྱང་ཆེ་བ་རེད། ཉིན་
ཞིག་མི་གཅིག་གིས་ཁོང་ལ། ཁྱེད་ཀྱིས་ལས་བྱེད་མང་པོ་འདི་འདྲའི་དབར་འབྲེལ་
བ་གང་འདྲ་བྱེད་ཀྱི་ཡོད་དམ་ཞེས་དྲིས་པར་ཁོང་གིས། ལས་བྱེད་དང་འབྲེལ་བ་
བྱེད་སྟངས་འདི་ས་བྲུས་ཏེ་གསེར་སྒྲུག་པ་དང་མཚུངས་པ་རེད། ཁྱེད་རང་གིས་
གསེར་ཏོ་ལ་གཅིག་(གྷ་རམ་༡༠)སྒྲུག་སྐབས་ས་སྙིགས་རྒྱ་མ་བརྒྱ་ཕྲག་གཡུག་
དགོས་ཀྱི་མི་འདུག་གམ། དེ་སྐབས་ཁྱེད་རང་གིས་གསེར་ལ་ལྟ་བ་མ་གཏོགས་ས་
སྙིགས་ལ་མི་ལྟ་བ་ནང་བཞིན་རེད་ཅེས་ལན་འདེབས་བྱས་པ་རེད།
སྐུ་ཞབས་Andrew Carnegieལགས་ཀྱི་ལན་འདེབས་འདིས་ང་ཚོར་བསླབ་
བྱ་རྩ་ཆེན་ཞིག་སྟོན་གྱི་ཡོད། གཞན་གྱི་ཡོན་ཏན་ནམ་ལེགས་ཆ་ལས་སླ་པོར་
ངོས་འཛིན་བྱེད་མི་ཐུབ། གསེར་རྡོག་ཆུང་ཆུང་ཞིག་གི་ཆེད་དུ་ས་ཁྱོན་ཆེ་ཞིང་
གཏིང་རིང་བ་འབྲུ་དགོས་པ་བཞིན་རྟོག་ཞིབ་ལེགས་པར་བྱེད་དགོས། སོ་སོའི་
དམིགས་གཏད་དེ་གནད་ཆེན་པོ་རེད། གལ་ཏེ་ཁྱེད་ཀྱིས་དངོས་པོ་དང་མི་གང་
ཞིག་ལ་སྐྱོན་ཆ་ཅི་ཡོད་ཀྱི་དོ་སྣང་ཤུགས་ཆེར་བྱས་ན། ཁྱེད་ཀྱིས་སྐྱོན་དང་ནོར་
འཁྲུལ་ཤ་སྟག་མཐོང་གི་རེད། ཁྱེད་རང་གིས་གསེར་དང་ས་སྙིགས་གང་ལ་ལྟ་
ཡི་ཡོད་དམ། སྐྱོན་འཚོལ་མཁན་རྣམས་ཀྱིས་དག་པའི་ཞིང་དུའང་སྐྱོན་མཐོང་གི་
རེད། མི་ཕལ་ཆེ་བ་ལ་རང་གིས་གང་བཙལ་བ་དེ་རྙེད་ཀྱི་རེད།
སྐྱེ་བོ་འགའ་ཞིག་གིས་དུས་རྟག་ཏུ་གཞན་ལ་ཞན་ཆ་གང་ཡོད་འཚོལ་བ་རེད།
བསམ་ངན་འཆང་བ་རྣམས་ཀྱིས་རྟག་ཏུ་སྐྱོན་འཛུགས་བྱེད།
སྐྱེ་བོ་འགའ་ཞིག་གིས་གནད་དོན་འགྲིག་མིན་ལ་མ་ལྟོས་པར་སྐྱོན་
འཛུགས་བྱེད་ཀྱི་ཡོད་སྟབས་ལས་དོན་བཟང་པོ་ཞིག་བྱུང་ཡོད་ནའང་ནོར་འཁྲུལ་
དུ་མཐོང་བ་རེད། གཞན་ལ་སྐྱོན་འཛུགས་བྱེད་རྒྱུ་དེ་སྐྱེ་བོ་དེ་རིགས་ཀྱིས་སོ་སོའི་
མདུན་ལམ་དུ་ངོས་འཛིན་བྱེད། ཁོ་པ་ཚོས་འགྲན་སྡུར་ནང་ཞུགས་ནས་གསོལ་
རས་འཐོབ་རེ་ལྟ་བུའི་སྐྱོན་འཛུགས་བྱེད། ཁོ་པ་རྣམས་ཀྱིས་གནས་བབ་དང་མི་
གཞན་ཚང་མ་སྐྱོན་ཅན་དུ་སྣང༌། སྐྱེ་བོ་འདི་རིགས་ནི་ནང་མི་དང་ལས་ས་ཚང་
མར་མཐོང་རྒྱུ་ཡོད། ཁོ་པ་ཚོས་ཕྱོགས་གང་སར་བསྐྱོད་དེ་གཞན་གྱི་སྐྱོན་འཚོལ་
བ་དང་འགྲེལ་བརྗོད་བྱེད། སོ་སོའི་དཀའ་ངལ་གྱི་ཁག་དཀྲི་འཛམ་བུ་གླིང་ལ་
འགེལ། མི་འདི་རིགས་གཞན་གྱི་ནུས་པ་འཇིབ་མཁན་ལྟ་བུ་རེད། ངལ་གསོ་བྱེད་
རྒྱུར་བསྙད་དེ་ཟ་ཁང་དུ་ཇ་དང་འཚིག་ཇ་དཀར་ཡོལ་༢༠ ཙམ་དང་ཐ་མག་འཐེན་
ནས་སྡོད་པ་རེད། ཁོ་ཚོའི་བྱེད་སྟངས་འདིས་རང་དང་གཞན་ཚང་མར་དངངས་
འཚབ་སྐྲུན་གྱི་ཡོད། ཁོ་ཚོས་གནས་ཚུལ་རྫུན་མའི་ཁྱབ་བསྒྲགས་ནད་ཡམས་
ཁྱབ་གདལ་དུ་འགྲོ་བ་ལྟར་བྱེད་པ་དང༌། ཁོར་ཡུག་ངན་པ་བསྐྲུན་ནས་བྱུང་འབྲས་
ངན་པ་ཡོང་བར་བྱེད།
སྐུ་ཞབས་Robert Fulton མཆོག་གིས་རླངས་འཁོར་ལ་བརྟེན་པའི་གྲུ་
གཟིངས་གསར་བཟོ་གནང་ནས་ཧཌ་སཱན་རྒྱུག་ཆུའི་(Hudson River) འགྲམ་
དུ་འགྲེམས་སྟོན་གནང་སྐབས་དེར་འདུས་པའི་མང་ཚོགས་ཀྱི་ནང་དུ་ཡིད་མུག་
ཅན་དང་སྡུག་ས་ལ་ལྟ་མཁན་འགའ་ཞིག་ཡོད་པ་རྣམས་ཀྱིས་གྲུ་གཟིངས་དེ་འགྲོ་
འགུལ་ནམ་ཡང་བྱེད་ཐུབ་ཀྱི་མ་རེད་ཅེས་བརྗོད། འོན་ཀྱང་གྲུ་གཟིངས་ཆུའི་སྟེང་
དུ་འགྲོ་སྐྱོད་བྱེད་སྐབས་ཁོ་ཚོས་དེ་མ་ཐག་ཏུ་དེ་འགྲོ་ཐུབ་ཀྱི་མ་རེད་ཅེས་སྨྲས།
དེ་ལྟ་བུའི་བསམ་ཚུལ་ལམ་བསམ་བློའི་འཁྱེར་སོ་གང་འདྲ་ཞིག་རེད་དམ།
སྐབས་ཤིག་རྔོན་པ་ཞིག་ལ་བྱ་ལྟ་བུའི་ཁྱི་ཞིག་ཡོད་པ་དང༌། ཁྱི་དེས་ཆུ་
བོའི་སྟེང་དུ་གོམ་བགྲོད་བྱེད་ཐུབ་པར་རྔོན་པ་དེ་སྤོབས་པས་ཁེངས་པ་རེད། རང་
ཉིད་ཀྱི་རྩ་ཆེན་རྒྱུ་དངོས་དེ་ངོམ་པའི་ཆེད་དུ་ཉིན་གཅིག་རང་གི་ཉེ་བའི་གྲོགས་
པོ་དེ་ངང་པ་གསོད་བཟུང་ཆེད་དུ་མགྲོན་འབོད་བྱས་པ་རེད། ཁོ་པ་གཉིས་ཀྱིས་
ངང་པ་འགའ་ཤས་བསད་པའི་རྗེས་སུ་རྔོན་པ་དེས་རང་གི་བྱ་འདྲ་བའི་ཁྱི་དེ་ངང་
པ་འཛིན་དུ་བཏང་བ་བཞིན་ཆུའི་སྟེང་དུ་གོམ་བགྲོད་མྱུར་པོར་བྱས་ནས་ངང་པ་
འགའ་ཞིག་བཟུང་སྟེ་སྦྱིན་བདག་གི་མདུན་དུ་བཞག་པ་རེད། ཉེ་བའི་གྲོགས་པོ་
དེས་རང་ཉིད་ཀྱི་ཁྱི་དེའི་སྐོར་འགྲེལ་བརྗོད་བྱེད་པའི་རེ་སྒུག་བྱས་ཀྱང་དེ་ལྟར་
མ་བྱུང༌། མཐར་ཁོ་གཉིས་ནང་དུ་ཕྱིར་ལོག་བྱེད་སྐབས་རྔོན་པས་རང་གི་གྲོགས་
པོར། ཁྱེད་རང་གིས་ངའི་ཁྱི་འདི་ལ་སྔར་དང་མི་འདྲ་བའི་ཁྱད་ཆོས་གང་ཡང་
མཐོང་གི་མི་འདུག་གམ་ཞེས་དྲིས་པར། ངས་དོ་སྣང་བྱུང༌། ངས་སྔར་དང་མི་
འདྲ་བ་མཐོང་བྱུང༌། ཁྱེད་རང་གི་ཁྱི་འདིས་ཆུར་རྐྱལ་ཤེས་ཀྱི་མི་འདུག་ཅེས་ལན་
འདེབས་བྱས་པ་རེད།
རྟག་ཏུ་སྐྱོན་ཤ་སྟག་འཚོལ་མཁན་གྱི་སྐྱེ་བོ་དེ་ལྟ་བུ་རྣམས་ལ་སྡུག་ས་ལ་
ལྟ་མཁན་ཞེས་བརྗོད། དེ་ལྟ་བུའི་སྐྱེས་བུའམ་མི་རྣམས་ནི།
གཞན་ལ་སྐྱོན་བརྗོད་བྱེད་རྒྱུ་མེད་ཚེ་སྐྱིད་པོ་མེད།
ཡག་པོ་ཡོང་དུས་སྡུག་པར་ཚོར། གང་ཡིན་ཞེ་ན། ཁོ་པ་ཚོས་གནས་
ཚུལ་བཟང་པོ་མྱོང་སྐབས་སྡུག་པ་ཡོང་བའི་ཞེད་སྣང་བྱེད།
མི་ཚེའི་དུས་ཚོད་མང་ཆེ་བ་སྐྱོན་འཛུགས་བྱེད་ཡུལ་དུ་རྫོགས།
ནག་ཁུང་གང་ཙམ་ཡོད་མེད་ཤེས་རྟོགས་ཡོང་བའི་ཆེད་དུ་བཞུ་མར་གསོད།
རྟག་ཏུ་མི་ཚེའི་གདོང་ཤེལ་ནང་སེར་ཁ་ཅི་ཙམ་ཡོད་མེད་ལ་ལྟ་བ་རེད།
ཉལ་ཁྲི་སྟེང་ཉལ་ནས་གྲོངས་མཁན་མང་པ་ཡོད་པ་རེད་ཟེར་བས་ཉལ་
ཁྲིའི་སྟེང་ཉལ་མཚམས་འཇོག་པ།
འཕྲོད་བསྟེན་ཡག་པོ་ཡོད་པར་དགའ་ཚོར་མྱོང་མི་ཐུབ། གང་ཡིན་ཞེ་ན།
ཁོ་ཚོར་སང་ཉིན་བདེ་པོ་ཡོང་གི་མ་རེད་སྙམ་པའི་འཇིགས་སྣང་ཡོད་རེད།
སྡུག་པ་ཤ་སྟག་གི་རེ་བ་བྱེད་པ་ཙམ་མིན་པར་གནས་བབ་ག་རེ་འཕྲད་
པ་རྣམས་སྡུག་ཤོས་སུ་སྒྱུར་ཐབས་བྱེད་པ་རེད།
སྣུམ་སྲེག་བག་ལེབ་ཀྱི་ཨི་ཁུང་མ་གཏོགས་བག་ལེབ་ངོ་མ་མི་མཐོང་།
གནམ་དུ་ཉི་མ་ཤར་བ་ནི་གྲིབ་གཟུགས་ཙམ་ཡོང་བའི་ཆེད་ཡིན་པར་
ཡིད་ཆེས་བྱེད་པ་རེད།
ལེགས་ཆ་ཅི་ཡོད་བརྗེད་པར་བྱེད་པ་དང༌། དཀའ་ངལ་རྣམས་རེ་རེ་བྱས་
ནས་བགྲང་བ་རེད།
མི་སུ་ཡིན་ཡང་ལས་ཀར་དཀའ་ལས་བརྒྱབ་ན་བློ་འགྱོད་མི་ཡོང་བ་
ཤེས་ཀྱི་ཡོད་ཀྱང་། ཅིའི་ཕྱིར་གོ་སྐབས་དེ་དང་ལེན་བྱེད་ཀྱི་མེད།
དོགས་ཟོན་དགོས་པ། ལེགས་ཆ་ཤ་སྟག་ལ་ལྟ་དགོས་ཞེས་པ་ནོར་འཁྲུལ་
ལ་སྣང་མེད་དང་སྐྱུར་འཇོག་དགོས་པའི་དོན་དུ་སེམས་མི་རིགས།
དགའ་སྣང་ཅན་ཞིག་བྱེད་དགོས།
ཡག་པོ་ཡོང་བར་དགའ་སྣང་ཅན་ཞིག་ཇི་ལྟར་ཆགས་སམ། དེའི་འགྲེལ་
བརྗོད་ཞིབ་ཕྲ་འོག་ཏུ་འཆད་འགྱུར་ལྟར། སོ་སོའི་སེམས་ཀྱི་ཞི་བདེ་འགལ་རྐྱེན་
གང་གིས་ཀྱང་དཀྲུག་མི་ཐུབ་པའི་ནུས་སྟོབས་དགོས། ཐུག་འཕྲད་བྱུང་བའི་མི་
ཚང་མར་འཕྲོད་བསྟེན་དང༌། དགའ་སྐྱིད། བཀྲ་ཤིས་ཤིང་ཕུན་སུམ་ཚོགས་པའི་
སྐོར་གླེང་མོལ་བྱེད་དགོས། ཁྱེད་རང་གིས་གྲོགས་པོའི་ཡོན་ཏན་དང་སྟོབས་
ཤུགས་ལ་བསྔགས་བརྗོད་བྱས་པ་གྲོགས་པོས་ཚོར་སྣང་ཐུབ་པ་བཟོ་དགོས། གནས་
བབ་ཚང་མའི་ལེགས་པའི་ཆ་ལ་ལྟ་དགོས། རྟག་ཏུ་ཡག་པོ་ཡོང་བ་ཁོ་ན་བསམ་པ་
དང༌། ཡག་པོ་ཤ་སྟག་བྱེད་པ། ལེགས་པ་རྐྱང་རྐྱང་ལ་རེ་བ་བྱེད་པ། རང་ཉིད་ཀྱི་གྲུབ་
འབྲས་བཟང་པོ་ལ་སྤྲོ་སེམས་བྱུང་བ་བཞིན་གཞན་གྱི་གྲུབ་འབྲས་ལའང་དེ་ལྟར་ཡོང་
བ་བྱེད་དགོས། འདས་པའི་ནོར་འཁྲུལ་རྣམས་བརྗེད་ནས་ཡོང་རྒྱུའི་ལས་དོན་སྒྲབ
ཐབས་ལ་དམིགས་བསལ་འབད་བརྩོན་བྱེད་དགོས། མི་ཚང་མར་དགའ་སྣང་དང་
འཛུམ་དམུལ་བྱེད་དགོས། དུས་ཚོད་གང་ཡོད་རང་ཉིད་ཡར་རྒྱས་གཏོང་ཐབས་བྱེད་
པ་མ་གཏོགས་གཞན་ལ་སྐྱོན་བརྗོད་བྱེད་རྒྱུའི་དུས་ཚོད་མེད་པ་བྱེད་དགོས། རང་ཉིད་
སེམས་ཁྲལ་གྱིས་ནོན་མི་ཐུབ་པའི་བློ་སྐྱེད་ཆེན་པོ་དང་ཁོང་ཁྲོས་འཇོམས་མི་ཐུབ་
པའི་བབ་བརླིང་དང་ལྡན་པ་ཞིག་བྱེད་ཐུབ་པ་དགོས།
གོམ་རིམ་གཉིས་པ། ལས་དོན་གང་ཡིན་རུང་ལམ་སེང་དུས་ཐོག་ཏུ་བྱེད་ཐུབ་
པའི་གོམས་གཤིས་ཤིག་འཇགས་དགོས།
ཁོ་པས་ཟླ་བའི་འོག་ཏུ་ཉལ། །ཁོ་པས་ཉི་མའི་འོག་ཏུ་བསྲོས། །ཁོ་པས་
བྱེད་དོ་ཟེར་ཞིང་བསྡད། །གང་ཡང་མ་བྱས་ཕྱི་མར་བསྐྱོད། །ཅེས་སྐུ་ཞབས་
James Alberyལགས་ཀྱིས་གསུངས།
ང་རང་ཚོ་ཚང་མས་མི་ཚེའི་ནང་སྐབས་ཤིག་ལ་ལས་ཀ་བཤོལ་བའམ་དུས་
འགྱངས་བྱེད་མྱོང་ཡོད་རེད། ངས་ཀྱང་དེ་ལྟར་བྱས་ཡོད་ཀྱང་ཕྱིས་སུ་བློ་འགྱོད་སྐྱེས་
བྱུང༌། ལས་ཀ་གང་ཞིག་གི་དཀའ་རྙོག་ལ་གདོང་ལེན་བྱེད་པ་ལས་ཕྱིར་བཤོལ་བྱེད་
པ་ངལ་དུབ་ཆེ། ལས་དོན་དུས་ཐོག་ལེགས་པར་སྒྲུབ་ཐུབ་པ་ནི་རང་ཉིད་ལ་སེམས་
ཤུགས་སྤེལ་བ་དང་འདོད་པ་ཚིམ་པར་བྱེད་པ་དང༌། ལས་དོན་ཆ་མ་ཚང་བར་འཇོག་
པ་ནི་རང་ཉིད་ངལ་བར་བྱེད་པ་དེ་རེད། གལ་ཏེ་ཁྱེད་རང་ལ་བསམ་བློའི་འཁྱེར་སོ་
བཟང་པོ་སྐྲུན་འདོད་དང་རྒྱུན་འཁྱོངས་བྱེད་འདོད་ཡོད་ན་ལས་ཀ་ཕྱི་བཤོལ་མི་བྱེད་
པར་དུས་ཐོག་བྱེད་པའི་གོམས་གཤིས་ཡོད་པ་བྱེད་དགོས།
ང་ཆེན་པོའམ་མི་རྒན་པ་ཞིག་ཆགས་སྐབས།
ཕྱིར་བཤོལ་བྱེད་པ་ནི་ཕྲུ་གུ་ཆུང་ཆུང་ཞིག་གིས་འདི་ལྟར་བརྗོད་པ་ལྟར་
རེད། ང་བུ་ཆེན་པོ་ཆགས་པའི་སྐབས་སུ་ངས་ལས་ཀ་འདི་དང་དེ་བྱས་ནས་སྐྱིད་
པོ་ཡོང་བར་བྱེད་ཅེས་པ་དང་། ཁོ་པ་ཆེན་པོ་ཆགས་སྐབས་སུ། མཐོ་སློབ་ཐོན་
ནས་སྐྱིད་པོ་བྱེད་ཅེས་དང༌། ཡང་མཐོ་སློབ་ཐོན་སྐབས་ཁོ་པས། ང་ལ་ལས་ཀ་
ཐོབ་མཚམས་སྐྱིད་པོ་བྱེད་ཅེས་དང༌། ཡང་ལས་ཀ་ཐོབ་རྗེས་ཁོ་པས། ངས་ཆང་
ས་བརྒྱབ་རྗེས་སྐྱིད་པོ་བྱེད་ཅེས་དང༌། ཡང་ཆང་སའི་རྗེས་ཁོ་པས། ངའི་ཕྲུ་གུ་
སློབ་གྲྭ་ཐོན་སྐབས་ངས་སྐྱིད་པོ་བྱེད། ཡང་ཕྲུ་གུ་སློབ་གྲྭ་ཐོན་རྗེས་ཁོ་པས། ངས་
རྒས་ཡོལ་ཐོབ་རྗེས་སྐྱིད་པོ་བྱེད། རྒས་ཡོལ་བྱུང་སྐབས་རང་ཉིད་ཀྱི་མདུན་དུ་
མཐོང་གིན་མཐོང་གིན་མི་ཚེ་རྫོགས་པ་བཞིན་རེད།
ཡང་མི་འགའ་ཤས་ཀྱིས། ང་ད་ལྟ་རྟོག་ཞིབ་བྱེད་བཞིན་པ་ཡིན་ཞེས་པའི་
བརྗོད་པ་རྫིག་པོ་དེའི་རྒྱབ་ཏུ་གབ་ཡིབ་བྱས་ནས་ལས་དོན་ཕྱིར་བཤོལ་བྱེད། ཟླ་
བ་དྲུག་ཙམ་སོང་རྗེས་ད་དུང་རྟོག་ཞིབ་མ་ཚར་བར་ལུས། དེ་ལྟ་བུའི་མི་རྣམས་
ཀྱིས་རང་ཉིད་ལ་རྟོག་ཞིབ་ཅེས་པའི་བརྗོད་ཚིག་གི་གཟའ་ནད་ཀྱིས་མནར་གྱིན་
ཡོད་པ་མ་ཚོར་བ་རེད། དེ་འདྲའི་མི་རྣམས་ལ་དུས་ནམ་དུའང་ལས་དོན་གྲུབ་པ་
ཡོང་གི་མ་རེད།
ཡང་སྐྱེས་བུ་འགའ་ཞིག་གིས། ངས་བྱེད་གྲབས་ཡོད། བྱེད་གྲབས་ཡོད་
ཅེས་ཟེར་ཞིང་ལས་དོན་ཕྱིར་བཤོལ་བྱེད་པ་རེད། ཟླ་བ་གཅིག་གི་རྗེས་སུའང་
བྱེད་གྲབས་ཡོད་ཟེར་བ་དང༌། ཟླ་བ་དྲུག་སོང་ཡང་ད་དུང་བྱེད་གྲབས་ཡོད་ཟེར་
ཞིང་སྡོད། སྐྱེ་བོ་འདི་རིགས་རང་ཉིད་ན་ཚ་སྙད་འདོགས་བྱེད་པ་ཟེར་བས་མནར་
བ་མ་ཤེས་པ་རེད། འདི་རིགས་ཀྱིས་རྒྱུན་དུ་ལས་དོན་སྒྲུབ་རྒྱུར་མི་འབད་པར་
ཁག་དཀྲི་ཤ་སྟག་བྱེད་ཅིང་སྡོད་པ་རེད།
དུས་གསུམ་ལས་ད་ལྟའི་དུས་ཡུན་ནང་དུ་གནས་སྡོད་ཐུབ་པ་དགོས།
མི་ཚེ་ཞེས་པ་འདི་གྱོན་ཆས་འགབ་མིན་ལྟ་བ་ལྟ་བུ་མ་རེད། ལྟ་གྲུབ་གང་
ལ་ཡིད་ཆེས་ཡོད་མེད་ལ་མ་ལྟོས་པར་མི་ཚེ་ཞེས་པ་གཅིག་ལས་མེད་སྟབས།
མི་ཚེར་ཆགས་འཇིག་གི་ཉེན་ཁ་ཧ་ཅང་ཆེ་བས་ཆུད་ཟོས་སུ་གཏོང་ཐབས་མེད།
དེ་ལྟ་བུའི་ཆགས་འཇིག་གི་ཉེན་ཁ་ནི་མི་རབས་རྗེས་མ་རྣམས་རེད། དུས་ཚོད་
ནམ་རེད་འདུག་གམ། ང་ཚོ་གང་དུ་ཡོད་དམ་ཞེས་དྲིས་ན། དུས་ཚོད་ནི་ད་ལྟ་
བ་དང་། ང་ཚོ་ནི་འདི་རང་དུ་ཡོད་ཅེས་ལན་འདེབས། ང་ཚོ་ཚང་མས་ད་ལྟའི་
དུས་ཚོད་འདི་བེད་སྤྱོད་ལེགས་པར་བཏང་ནས་ད་ལྟའི་མི་ཚེ་འདི་བེད་མེད་དུ་མ་
བཞག་པར་ནུས་པ་ཆ་ཚང་ཐོན་ཐུབ་པ་བྱེད་དགོས། བརྗོད་པ་འདིས་ང་ཚོས་མ་
འོངས་པར་འཆར་གཞི་སྒྲིག་མི་དགོས་ཞེས་པའི་གོ་དོན་མ་རེད། མ་འོངས་པའི་
འཆར་གཞི་ངེས་པར་དུ་དགོས། ང་ཚོས་ད་ལྟའི་དུས་ཚོད་འདི་བེད་སྤྱོད་ལེགས་
ཤིང་ཆ་ཚང་བར་གཏོང་ཐུབ་ན་འདིས་མ་འོངས་པར་ཡག་པོ་ཡོང་བའི་ས་བོན་
བཏབ་པ་རེད།
གལ་སྲིད་ཁྱེད་རང་ལ་བསམ་བློའི་འཁྱེར་སོ་བཟང་པོ་བསྐྲུན་འདོད་ཡོད་
ན་བརྗོད་པ་འདི་རྣམས་ངེས་པར་དུ་སྦྱོང་དགོས། ད་ལྟ་ཉིད་དུ་བྱེད་དང༌། ཕྱིར་
བཤོལ་བྱེད་པའི་གོམས་གཤིས་སྤོངས་དང་།
མི་ཚེའི་ནང་དུ་ཧ་ཅང་བློ་ཕམ་སྐྱེ་གཞིའི་བརྗོད་པ་གཤམ་གསལ་རྣམས་
ངོས་འཛིན་ཐུབ་པ་དགོས།
དེ་བྱེད་ཐུབ་པ་བྱུང་ཡོད་ན།
ངས་བྱས་ན་འགྲིགས་པ་ཡོད།
ངས་བྱེད་ཐུབ་པ་ཡོད།
ང་ལ་བྱེད་པའི་འདོད་པ་བྱུང་ཡོད་ན།
གལ་ཏེ་ངས་དུས་ཚོད་མང་ཙམ་ཞིག་བཏང་ཐུབ་ཡོད་ན།
སྐུ་ཞབས་Benjamin Franklin མཆོག་གིས། དེ་རིང་བྱེད་ཐུབ་པའི་
ཀ་དེ་སང་ཉིན་བར་དུས་ནམ་ཡང་འཇོག་མི་རུང༌། ཞེས་གསུངས།
ལས་ཀ་འདི་ངས་རེས་གཟའ་འདི་དག་གི་ནང་ནས་ཉིན་གཅིག་བྱེད་ཀྱི་ཡིན་
ཞེས་བརྗོད་མཁན་བྱུང་ན་ལས་དོན་མི་འགྲུབ་པ་ཐག་གཅོད་བྱེད་ཐུབ། མི་འགའ་
ཞིག་གིས་ཁྱིམ་དུ་ཕྱིར་ལོག་བྱེད་པའི་སྔོན་དུ་གློག་འོད་ཆ་ཚང་ལྗང་ཁུ་ཆགས་
པར་སྒུག་སྡོད་བྱེད་པ་རེད། འདི་འདྲ་ནི་ནམ་ཡང་ཡོང་གི་མ་རེད། དེ་འདྲའི་མི་
རྣམས་ལ་ལས་ཀ་འགོ་འཛུགས་མ་བྱས་སྔོན་དུ་ཕམ་ཉེས་འབྱུང་གི་རེད། འདི་འདྲ་
བྱུང་ན་བློ་ཕམ་ཡིན་སྟབས་ཕྱིར་བཤོལ་བྱེད་པ་སྤོང་དགོས།
གོམ་རིམ་གསུམ་པ། བཀའ་དྲིན་རྗེས་དྲན་གྱི་བསམ་བློ་དགོས།
རྟག་ཏུ་རང་ཉིད་ཀྱི་ལེགས་ཆ་ལས་དཀའ་ངལ་ཅི་ཡོད་གྲངས་འདྲེན་བྱེད་མི་
ཉན། མེ་ཏོག་གི་དྲི་བཟང་སྣོམ་ཐུབ་པའི་ཆེད་དུ་དུས་ཚོད་འདོན་དགོས། མི་མང་
པོར་བརྡབ་སྐྱོན་བྱུང་སྟེ་རྐང་ལག་ཆག་སྐྱོན་དང་། ཡང་འགའ་རེ་མིག་ལོང་བ་
ཆགས་པ། ཡང་འགའ་རེ་འགུལ་སྐྱོད་མི་ཐུབ་པར་གྱུར་པ་སོགས་ལ་གུན་གསབ་
ཚུལ་དུ་དངུལ་ཕོན་ཆེན་བྱུང་སྐབས་ང་ཚོས་དངུལ་འབོར་ལ་ལྟ་བ་ལས་རྨས་སྐྱོན་
ཅན་གྱི་མི་ལ་ལྟ་ཡི་ཡོད་དམ། རྨས་སྐྱོན་ལ་ལྟ་མཁན་མི་འགའ་ཤས་ལས་མི་
ཡོང་། ང་ཚོས་སོ་སོར་མེད་པའི་དངོས་པོའི་རིགས་ལ་ཡ་ལ་ཁག་དཀྲི་བྱེད་ཐལ་
ཆེ་བ་ལ་བརྟེན་ནས་རང་ཉིད་ལ་ཡོད་པའི་དངོས་རིགས་ལ་རྟོག་ཞིབ་བྱེད་པའི་
དུས་ཚོད་མི་ཐོབ་པ་རེད། ང་ཚོས་བཀའ་དྲིན་རྗེས་དྲན་བྱེད་འོས་པ་མང་པོ་ཡོད།
ངས་རང་ཉིད་ཀྱི་ལེགས་ཆ་ལས་དཀའ་ངལ་བགྲང་མི་ཉན་ཞེས་བརྗོད་སྐབས་རང་
ཉིད་ལ་ད་ལྟ་གང་ཡོད་ལ་འདོད་པ་ཁེངས་ནས་ཡར་རྒྱས་གཏོང་ཐབས་མ
ཅེས་ལབ་ཀྱི་མེད། གལ་ཏེ་ད་ལྟའི་གནས་བབ་ལ་ཡིད་ཚིམ་ནས་སྡོད་ཅེས་ཁྱེད་
ཀྱིས་གོ་བ་བླངས་ན། ངས་ཁྱེད་ལ་གོ་བརྡ་སྤྲོད་མ་ཐུབ་པའི་སྐྱོན་དང༌། ཁྱེད་ཀྱིས་
ཀྱང་ཁྱེད་རང་གིས་གང་འདོད་ལྟར་ཉན་པའི་སྐྱོན་དུ་གྱུར་པ་རེད།
གང་འདོད་ལྟར་ཉན་པའི་དཔེ་མཚོན་ཞིག་ཞུ་རྒྱུར། ངས་གོ་ཐོས་ལྟར་ཆང་
རག་སྤྱོད་མཁན་ཁག་ཅིག་ལ་གཏམ་བཤད་གནང་ཆེད་སྨན་པ་ཞིག་གདན་འདྲེན་
ཞུ་སྐབས་ཁོང་གིས་ཆང་རག་ནི་འཕྲོད་བསྟེན་ལ་གནོད་ཚབས་ཧ་ཅང་ཆེན་པོ་
ཡིན་ཚུལ་གསལ་སྟོན་ཡོང་ཆེད་སྣོད་གཅིག་ཏུ་ཆུ་གཙང་མ་བླུགས་པ་དང་། སྣོད་
གཞན་ཞིག་ཏུ་ཆང་བླུགས་ནས་བསྒྲིགས་པ་རེད། དེ་ནས་ཁོང་གིས་ས་འབུ་ཞིག་
ཆུ་གཙང་མས་ཁེངས་པའི་སྣོད་དེའི་ནང་དུ་གཡུགས་མ་ཐག་ཏུ་ས་འབུ་དེས་ཆུ་
ནང་རྐྱལ་བྱེད་བཞིན་ཆུའི་སྟེང་དུ་སླེབས་པ་རེད། དེ་རྗེས་ཁོང་གིས་ས་འབུ་གཞན་
ཞིག་ཆང་གིས་ཁེངས་པའི་སྣོད་དེའི་ནང་དུ་གཡུགས་མ་ཐག་ཏུ་ས་འབུ་དེ་མི་ཚང་
མའི་མིག་གི་མདུན་དུ་ཡན་ལག་རྣམས་ཁ་ཐོར་དུ་སོང་། ཆང་གི་ནུས་པ་ལ་བརྟེན་
ནས་ས་འབུ་ཁ་ཐོར་དུ་སོང་བ་ནང་བཞིན་ཆང་གིས་ང་ཚོའི་གཟུགས་པོའི་ནང་
དུའང་དེ་ལྟར་གནོད་རྐྱེན་བྱེད་ཚུལ་བསྟན་རྒྱུའི་ཀུན་སློང་ཁྱེར་ནས་ཁོང་གིས། ལོ་
རྒྱུས་འདིས་བསླབ་བྱ་ག་རེ་སྟོན་གྱི་འདུག་གམ་ཞེས་ཚོགས་མི་རྣམས་ལ་ཐད་
ཀར་དྲིས་པར། རྒྱབ་ལོགས་ནས་མི་ཞིག་གིས་གལ་ཏེ་ང་ཚོས་ཆང་འཐུང་པ་ཡིན་
ན་ང་ཚོའི་ཁོག་པའི་ནང་དུ་འབུ་གཅིག་ཀྱང་སྡོད་ཐུབ་ཀྱི་མ་རེད་ཅེས་ལན་འདེབས་
བྱས་པར་སྨན་པ་དེས། བསླབ་བྱ་འདི་ལྟར་མ་རེད། ལན་འདི་ལྟ་བུ་ནི་རང་ཉིད་ཀྱི
འདོད་པ་གང་ཡིན་ལྟར་ཉན་པ་ལས་བྱུང་བ་རེད། ང་ཚོས་སོ་སོར་གོ་འདོད་ཡོད་པ་
གོ་བ་མ་གཏོགས་གང་བཤད་པ་དེ་མི་གོ་བ་རེད། ང་ཚོར་ཡོད་པའི་ལེགས་ཆའམ་
གནས་ཚུལ་བཟང་པོ་དུ་མ་ཞིག་ནི་རྩ་ཆེའི་གཏེར་ལྟ་བུ་རེད། ང་ཚོས་ངེས་པར་དུ་
སོ་སོའི་ལེགས་ཆ་རྣམས་བགྲང་བ་ལས་དཀའ་ངལ་རྣམས་མིན།
གོམ་རིམ་བཞི་པ། གཏན་འཇགས་ཀྱི་ཤེས་ཡོན་ལས་རིམ་ཞིག་གི་ནང་མུ་མཐུད་
དེ་འཛུལ་ཞུགས་བྱེད་དགོས།
སློབ་གྲྭ་དང་མཐོ་སློབ་ཁང་ནས་ང་ཚོར་ཤེས་ཡོན་འཐོབ་ཀྱི་ཡོད་པ་ནི་
ཡོངས་གྲགས་ཀྱི་འདོད་ཚུལ་ཞིག་རེད། ངས་རྒྱལ་ཁབ་མང་པོའི་ནང་བགྲོ་གླེང་
ཚོགས་འཛོམས་སྐབས། ང་ཚོར་སློབ་གྲྭ་དང་མཐོ་རིམ་སློབ་གཉེར་ཁང་ནས་
སློབ་སྦྱོང་ངོ་མ་ཐོབ་ཀྱི་འདུག་གམ་ཞེས་འདྲི་བའི་སྐབས། འགའ་ཞིག་གིས་འཐོབ
པར་འདོད་ཀྱང་ཕལ་ཆེ་བས་དེ་ལྟར་ཁས་ལེན་བྱེད་ཀྱི་མི་འདུག ང་ལ་སྡུག་པ་
མ་བསམ་རོགས་གནང༌། ང་ཚོར་སློབ་གྲྭ་དང་མཐོ་སློབ་ཁང་ནས་གནས་ཚུལ་ཧ་
ཅང་མང་པོ་རག་གི་ཡོད། གནས་ཚུལ་དེ་དག་སློབ་སྦྱོང་གི་ཆེད་དུ་ངེས་པར་དུ་
ཡིན་དགོས། དེ་བཞིན་ང་ཚོས་སློབ་སྦྱོང་ངོ་མའམ་དོན་དམ་པའི་སློབ་སྦྱོང་གི་ངོ་
བོ་གང་ཡིན་ཤེས་པ་བྱེད་དགོས། སློབ་སྦྱོང་གིས་བློ་གྲོས་རྒྱས་པར་བྱེད་པ་དང༌།
བཟང་སྤྱོད་རྩ་བར་འཛིན་པའི་སློབ་སྦྱོང་གིས་སེམས་རྒྱུད་དུལ་བར་བྱེད། སེམས་
རྒྱུད་སྦྱོང་བར་མི་ཕན་པའི་སློབ་སྦྱོང་ནི་སྤྱི་ཚོགས་ནང་དུ་ཉེན་ཁ་ཆེ། གལ་ཏེ་ང་
ཚོ་སོ་སོའི་ནང་དང༌། སྒྲིག་འཛུགས། སྤྱི་ཚོགས་ནང་དུ་བཟང་སྤྱོད་དགོས་ན་
གཞི་རྩའི་བཟང་སྤྱོད་དམ། ཉུང་མཐར་དགོས་ངེས་ཀྱི་བཟང་སྤྱོད་དམ། ཀུན་སྤྱོད་
ཀྱི་རྣམ་གཞག་ལ་སྦྱོང་བརྡར་ངེས་པར་དུ་བྱེད་དགོས། ང་ཚོར་དྲང་པོ་དང༌། སྙིང་
རྗེ། སེམས་སྤོབས། གདོང་ལེན། འགན་འཁུར་སོགས་སྐྲུན་མཁན་གྱི་སློབ་སྦྱོང་ནི་
ངེས་པར་དུ་དགོས་མཁོ་ཆེ་བ་ཡིན། དེང་དུས་ང་ཚོར་རིག་གནས་ཤེས་པའི་སློབ་
སྦྱོང་ལས་བཟང་སྤྱོད་གཞིར་བཞག་སློབ་སྦྱོང་དགོས་གལ་ཆེ་བ་ཡིན། བཟང་སྤྱོད་
རྩ་བར་འཛིན་པའི་སློབ་སྦྱོང་ལྡན་པ་རྣམས་རང་ཉིད་ཀྱི་མི་ཚེའི་ནང་བཟང་སྤྱོད་
བྲལ་བ་རྣམས་ལས་གོ་ཆོད་པ་དང་ལས་དོན་རྒྱ་ཆེ་བ་སྒྲུབ་ཐུབ་པ་ཡོང་གི་ཡོད།
བཟང་སྤྱོད་དང་བྲལ་བའི་ཤེས་ཡོན།
ཤེས་ཡོན་གྱི་བསྟི་གནས་གཙུག་ལག་སློབ་གཉེར་ཁང་རྣམས་ནས་བཟང་
སྤྱོད་ཀྱི་སློབ་སྦྱོང་ཐོབ་པ་འདོད་མཁན་ཇེ་མང་དུ་འགྲོ་བཞིན་པའི་གཞོན་སྐྱེས་
རྣམས་ལ། བཟང་སྤྱོད་སློབ་སྦྱོང་སྤྲོད་ཐུབ་པའི་སྒྲོམ་གཞི་བསྐྲུན་མ་ཐུབ་སྟབས།
བསྟི་གནས་ཁང་འདི་དག་རིམ་པས་ནུས་པ་ཅན་གྱི་ཀླ་ཀློ་ལྟ་བུར་འགྱུར་བཞིན
འདུག ཅེས་ཇོན་སེ་ཧོབ་ཀེན་(Johns Hopkin) གཙུག་ལག་ཁང་གི་ཚོགས་གཙོ་
སྐུ་ཞབས་སི་ཀྲི་ཝན་མུ་ལར་(Steven Muller)མཆོག་གིས་གསུངས།
རྣམ་དཔྱོད་(head) དང་སེམས་(heart) གཉིས་ཀར་སྦྱོང་བརྡར་སྤྲོད་པ་ནི་
ཤེས་ཡོན་ངོ་མ་ཡིན། ཤེས་ཡོན་མེད་པའི་རྐུན་མས་མེ་འཁོར་ནང་གི་ཅ་དངོས་
ཙམ་རྐུ་ཡང་ཤེས་ཡོན་ཅན་གྱི་རྐུན་མ་ཚོས་མེ་འཁོར་ལྕགས་ལམ་དང་བཅས་པ་
རྐུ་ཐུབ། ང་ཚོས་རྒྱུན་དུ་རྣམ་དཔྱོད་དང་ཤེས་བྱ་གོང་འཕེལ་གཏོང་བའི་འགྲན
སྡུར་བྱེད་པ་མ་གཏོགས་འདི་དག་ལ་ཨང་རིམ་ཅི་ཙམ་ཐོབ་པའི་འགྲན་སྡུར་བྱེད་
མི་རུང༌། ཤེས་བྱ་ནི་གནད་དོན་གསོག་སྤུངས་བྱེད་པ་དང་། རྣམ་དཔྱོད་ནི་གནད་
དོན་དེ་དག་སོ་སོར་འབྱེད་པ་ལ་ཟེར། མི་གང་ཞིག་ལ་ལག་འཁྱེར་དང་ཡིག་
རྒྱུགས་བརྒྱ་ཆ་མཐོ་པོ་ཡོད་རུང་ཤེས་ཡོན་ངོ་མ་ད་དུང་དེ་ཙམ་མེད་པ་ཡོང་གི་
ཡོད། སྐྱེ་བོ་གང་ཞིག་གིས་གནད་དོན་གང་ཞིག་ཤེས་དགོས་རྒྱུ་ཤེས་པ་བྱེད་རྒྱུ
ནི་ཆེས་གལ་གནད་ཆེ། མི་མང་པོས་ཤེས་ཡོན་དང་བློར་འཛིན་ཐུབ་པའི་ནུས་
པ་གཉིས་དབར་འཁྲུག་གི་འདུག བཟང་སྤྱོད་མེད་པར་སློབ་སྦྱོང་སྤྲོད་པ་ནི་སྤྱི་
ཚོགས་ནང་རྙོག་དྲ་གསར་སྐྲུན་བྱེད་པ་ཞིག་རེད།
ཤེས་བྱ་ནི་སྟོབས་ཤུགས་མ་རེད།
ཤེས་བྱ་ནི་སྟོབས་ཤུགས་རེད་ཅེས་ཡོངས་སུ་གྲགས་ཀྱང་དངོས་འབྲེལ་མ་
རེད། ཤེས་བྱ་ནི་གནས་ཚུལ་ཤེས་པ་ཙམ་དང་སྟོབས་ཤུགས་སྦྱིན་རུང་གི་ནུས་
པ་ཞིག་རེད། དེ་ཉིད་བེད་སྤྱོད་བཏང་ན་སྟོབས་ཤུགས་སུ་འགྱུར་བ་རེད། སྐྱེས་
བུ་ཡི་གེ་འབྲི་ཀློག་མི་ཤེས་མཁན་ཞིག་དང༌། ཤེས་ཀྱང་བེད་སྤྱོད་མི་བྱེད་མཁན་
གཉིས་དབར་ལ་ཁྱད་པར་གང་ཡོད་དམ། སྐུ་ཞབས་བཱན་ཕེ་རེང་ལིན(Ben Frank-
lin)ལགས་ཀྱིས། ཁྱད་པར་གང་ཡང་མེད། ཅེས་གསུངས།
སློབ་སྦྱོང་ནི་ལྟོ་བཟའ་བ་དང་མཚུངས། ཁྱེད་ཀྱིས་ཟ་མ་ཅི་ཙམ་ཟ་ཐུབ་མིན་
གྱི་ཁྱད་པར་མིན་པར་ཅི་ཙམ་འཇུ་ཐུབ་མིན་གྱི་ཁྱད་པར་རེད། ཤེས་བྱ་ནི་ནུས་
པར་འགྱུར་རུང་དང༌། ཤེས་རབ་ནི་ནུས་པ་ངོ་མ་རེད། སློབ་སྦྱོང་ལ་བརྒྱ་ཆ་དང་
རིམ་པ་ཙམ་མིན་པར་གཟུགས་སྣ་ཚོགས་ཡོད་དེ།
ནུས་སྟོབས་སྐྱེད་སྤེལ་བྱེད་པ།
སྒྲིག་ཁྲིམས་རང་འཁུར་བྱེད་རྒྱུ་སྦྱོང་བ།
གཞན་ལས་ཉན་ཐབས་སྦྱོང་བ།
རིག་གནས་སྦྱོང་འདུན་སྐྲུན་པ།
ང་ཚོའི་བསམ་བློ་ནི་ཤ་རྒྱུས་བརྐྱང་བསྐུམ་བྱེད་པ་བཞིན་བེད་སྤྱོད་མང་ཉུང་
ཅི་ཙམ་གཏོང་ཐུབ་མིན་ལ་རག་ལས་ཡོད།
ཁྱེད་རང་གིས་གལ་ཏེ་སློབ་སྦྱོང་ནི་འགྲོ་སོང་ཆེན་པོ་ཡིན་པ་བསམ་གྱི་
ཡོད་ན་སློབ་སྦྱོང་མེད་པའམ་རྨོངས་པ་དེ་འགྲོ་སོང་ཆེ་ཆུང་ཅི་ཙམ་ཡིན་མིན་ལྟ
ཚོད་བྱོས་དང༌། ཞེས་སྐུ་ཞབས་ཌེ་རེག་བཱོག་Derek Bok ལགས་ཀྱིས་གསུངས།
ཐག་གཅོད་ཡག་པོ་ཤེས་ཡོན་གྱི་གོ་དོན་མིན།
ལམ་གྱི་གཡས་གཡོན་དུ་ཁྱི་ཚ་བོ་ཞེས་ཤ་དང་རྒྱུ་མ་ཡོད་པའི་སྣུམ་སྲེག་
བག་ལེབ་ཚོང་མཁན་གྱི་སྒྲུང་ཞིག་ཡོད། ཁོ་པས་ཡི་གེ་འབྲི་ཀློག་ཤེས་ཀྱི་མེད་
པར་བརྟེན་གསར་ཤོག་ནམ་ཡང་ཀློག་མྱོང་མེད་པ་དང༌། རྣ་བ་འོན་པ་ཡིན་པས་
རླུང་འཕྲིན་ལ་ཡང་ཉན་གྱི་མེད། དེ་བཞིན་མིག་གཉིས་ཀྱང་གསལ་པོ་མེད་པས་
གཟུགས་མཐོང་རླུང་འཕྲིན་མི་ལྟ། ཡིན་ནའང་སྤྲོ་སྣང་ཆེན་པོས་ཁྱི་ཚ་བོ་ཧ་ཅང
མང་པོ་བཙོངས་པ་རེད། ཁོ་པའི་ཚོང་དང་དེའི་ཁེ་བཟང་མཐོ་རུ་ཕྱིན་སྟབས་ཐབ་
ཁ་ཆེ་ཞིང་སྤུས་ཀ་ལེགས་པ་ཞིག་ཉོས་པ་དང་ཤ་ཉོ་རྒྱུ་ཡང་མང་དུ་བཏང༌། ཁོ་
པའི་ཚོང་གི་གནས་བབ་ཡག་པོ་འགྲོ་བཞིན་པའི་སྐབས་སུ་རང་ཉིད་ཀྱི་བུ་མཐོ་
རིམ་སློབ་གྲྭ་ཐོན་པ་དང་ཕའི་ཚོང་ལས་ནང་དུ་ཞུགས་པ་རེད། དེ་ནས་གནས་
སྟངས་ཡ་མཚན་ཞིག་ཏུ་གྱུར་པ་རེད།
ཉིན་གཅིག་བུ་དེས། ཕ་ལགས། ཚོང་གི་ཉམས་རྒུད་ཆེན་པོ་ཞིག་ང་ཚོའི་
མདུན་དུ་ཡོང་གི་ཡོད་པ་ཁྱེད་རང་གིས་ཤེས་ཀྱི་ཡོད་དམ་ཞེས་དྲིས་པར་ཕ་དེས།
ངས་ཤེས་ཀྱི་མེད། ཡིན་ནའང་ཁྱེད་རང་གིས་དེའི་སྐོར་ང་ལ་ཤོད་དང་། བུ་དེས།
རྒྱལ་སྤྱིའི་ཚོང་གི་གནས་བབ་ཧ་ཅང་སྐྱོ་པོ་འདུག དེ་ལས་སྐྱོ་བ་ནི་རྒྱལ་ནང་
གི་གནས་བབ་རེད་འདུག ང་ཚོས་ཡོང་རྒྱུའི་ཉེན་ཚབས་ཆེ་བའི་དུས་ཚོད་དེའི་
གདོང་ལེན་ཆེད་གྲ་སྒྲིག་བྱེད་དགོས་རེད་ཅེས་འགྲེལ་བརྗོད་བྱས། ཕ་དེས་ཁོ་
རང་གི་བུ་དེ་མཐོ་སློབ་ནས་ཐོན་པ་ཡིན་པས་གསར་འགྱུར་དང་གཟུགས་མཐོང་
རླུང་འཕྲིན་ཁག་ནས་གནས་ཚུལ་ཤེས་པ་ཡིན་པས་བུའི་བསམ་ཚུལ་སྣང་མེད་དུ་
བཞག་ན་མི་འགྲིག་བསམ་པ་རེད། ཕྱི་ཉིན་ནས་ཟ་ཁང་གི་སྒོ་བྱང་དེ་ཕབ་པ་དང་
ཚོང་ཟོག་མངགས་རྒྱུ་ཉུང་དུ་གཏོང་དགོས་བྱུང་བ་དང་སྔར་གྱི་སྤྲོ་སྣང་ཉམས་པ་
རེད། ཉིན་གྲངས་མང་པོ་མ་འདས་སྔོན་དུ་ཁྱི་ཚ་བོ་ཉོ་མཁན་ཇེ་ཉུང་དུ་སོང་བ་ལ་
བརྟེན་ནས་ཚོང་གི་གནས་བབ་དང་ཁེ་བཟང་ཧ་ཅང་དམའ་རུ་སོང་བས་ཕ་དེས་
བུ་ལ། བུ། ཁྱེད་རང་བདེན་པ་རེད་འདུག ང་ཚོ་ད་ལྟ་ཉམས་རྒུད་ཆེན་པོའི་དཀྱིལ་
དུ་སླེབས་འདུག ཁྱེད་རང་གིས་ང་ལ་སྔོན་དུ་ཉེན་བརྡ་བཏང་བ་ལ་དགའ་པོ་བྱུང་
ཞེས་སྨྲས་པ་རེད།
སྒྲུང་འདི་ནས་ང་ཚོར་བསླབ་བྱ་གང་དང་གང་འཐོབ་ཀྱི་འདུག་གམ།
༡ ང་ཚོའི་རེ་བ་ཁག་གིས་རང་ཉིད་ཡིད་ཚིམ་པ་ཡོང་བའི་ལུང་བསྟན་
བྱེད་པ་རེད།
༢ སྐབས་མང་པོར་ཐག་གཅོད་ལེགས་པོས་རྣམ་དཔྱོད་ཀྱི་ནུས་པ་འཕྲོག་གི་ཡོད།
༣ མི་ཞིག་ལ་རིག་སྟོབས་ཧ་ཅང་མཐོ་པོ་ཡོད་རུང་རྣམ་དཔྱོད་དེ་ལས་ལྡོག་
སྟེ་ཞན་པོ་ཡོང་བ་ཡིན།
སོ་སོའི་རྣམ་དཔྱོད་བེད་སྤྱོད་བཏང་ནས་སློབ་སྟོན་པ་དོ་སྣང་ཆེན་པོས་
འདེམས་དགོས།
༥ གལ་ཏེ་མི་ཞིག་ལ་ཨིན་ཡིག་གི་ཡིག་འབྲུ་གསུམ་པ་C ཅན་གྱི་ཚིག་ལྔའི་
ཁྱད་ཆོས་ལྡན་ཡོད་ན་སློབ་གྲྭར་ཕྱིན་པའམ་མ་ཕྱིན་པ། སློབ་སྦྱོང་ཡོད་
མེད་ལ་མ་ལྟོས་པར་གྲུབ་འབྲས་སོན་པ་ཡོང་ངེས་རེད། C ཅན་གྱི་ཚིག་
ལྔ་ནི་འདི་ལྟར་ཏེ།
༡ གཤིས་ཀ (Character) ༢ དམ་བཅའ། (Commitment)
༣ ཆོད་སེམས། (Conviction) ༤ ཡ་རབས། (courtesy)
༥ སྙིང་སྟོབས། (Courage)
༦ ཤེས་བྱའི་རྣམ་གྲངས་ཧ་ཅང་མང་པོ་ཤེས་མཁན་དུ་མ་ཕམ་ཉེས་ཅན་དུ་
མཐོང་རྒྱུ་ཡོད་པ་ནི་བློ་ཕམ་གྱི་གནས་སྟངས་རེད།
རིག་སྟོབས་ནི་མྱུར་པོར་སྦྱོང་བ་དང༌། རྩལ་ནི་ནུས་ཤུགས་ཤིག་རེད། གང་
སྦྱངས་པ་དེ་བེད་སྤྱོད་གཏོང་འདོད་དང་། འདུན་པ། ནུས་པ་ཡོད་པ་ནི་འཇོན་ཐང་
རེད། འདོད་པ་ནི་མི་ཞིག་རྩལ་དང་ལྡན་པའི་འཇོན་ཐང་ཅན་ཞིག་བཟོ་བའི་ཀུན་
སློང་རེད། རྩལ་དང་ལྡན་པའི་མི་མང་པོ་འཇོན་ཐང་མེད་པ་ཡོང་གི་ཡོད། ཀུན་
སློང་ཡག་པོ་མེད་པའི་ནུས་པ་ནི་འཕྲོ་བརླག་རེད།
གཙུག་ལག་སློབ་གྲྭ་ཞིག་གི་ལས་འགན་དང་པོ་དེ་ནི་རྣམ་དཔྱོད་སློབ་པ་མ་
གཏོགས་ཚོང་འབྲེལ་མིན་ལ། གཤིས་སྤྱོད་དང་ཆེད་ལས་སློབ་པའང་མིན། ཞེས་
སྐུ་ཞབས་ཝིན་སི་ཌན་ཅར་ཅིལ་(Winston Churchill)མཆོག་གིས་གསུངས།
ཤེས་ཡོན་ཅན་ཞེས་པའི་དོན་གང་ཡིན་ནམ།
ཐོག་མར། ཉིན་རེར་འཕྲད་བཞིན་ཡོད་པའི་གནས་སྐབས་ལ་སྟངས་འཛིན་
ལེགས་པར་ཐུབ་པ་དང༌། ཡུལ་དུས་གནས་སྟངས་ཅི་འདྲ་ཞིག་ཡིན་མིན་བསམ་
ཤེས་ཐུབ་ནས་འོས་འཚམ་ལས་འགུལ་སྤེལ་རྒྱུ་མ་ཆད་པ་བྱེད་མཁན། དེ་རྗེས།
རང་ཉིད་ཀྱིས་འབྲེལ་བ་བྱེད་ཡུལ་རོགས་པ་དང་མཉམ་དུ་ཉམ་ཆུང་ཞིང་། གཞན་
གྱི་མ་སྐྱིད་པ་རྣམས་སེམས་བཅང་བྱེད་པ་དང༌། གུས་ཞབས་དང་རྒྱུ་མཚན་ལྡན་
པའི་སྒོ་ནས་མི་ཡོངས་རྫོགས་ལ་འབྲེལ་བ་བྱེད་མཁན། དེ་ལས་ལྷག་པ། སོ་སོའི་
དགའ་བདེ་རྣམས་རྟག་ཏུ་ཕྱིར་བསྒྲགས་མེད་པའི་ཐོག་རྐྱེན་ངན་གྱི་དབང་འོག་ཏུ
མ་ཚུད་པ་བྱས་ནས་དེ་ལྟའི་བྱེད་བབ་འགྲོ་བ་མི་སྤྱིའི་རང་གཤིས་སུ་འོས་པ་ཡིན་
པ་སྟོན་ཐུབ་མཁན།གལ་ཆེ་ཤོས་སུ།གྲུབ་འབྲས་གང་སོན་པ་དེས་རང་ཉིད་འཕྲོ་
བརླག་ཏུ་མི་གཏོང་མཁན། རང་ཉིད་ཀྱི་འབྱུང་ཁུངས་ངོ་མ་དང་ཁ་བྲལ་མི་གཏོང་
བ་མ་ཟད་བློ་གྲོས་ལྡན་པའི་མིས་དེ་དག་ཇི་ལྟར་གཅེས་སྲུང་བྱེད་པ་བཞིན་བྱེད་
ཐུབ་མཁན། རང་ཉིད་སྐྱེས་པ་ནས་བཟུང་སོ་སོའི་རང་གཤིས་དང་རྣམ་དཔྱོད་
ལ་བརྟེན་ནས་བྱུང་བའི་ལེགས་པའི་གྲུབ་འབྲས་ལ་དགའ་ཚོར་ཆེན་པོ་བྱེད་པ་
མ་གཏོགས་སྟེས་དབང་ལས་བྱུང་བའི་ལེགས་པའི་བྱ་བར་དགའ་ཚོར་ཆེན་པོ་
མི་བྱེད་མཁན། བཟང་སྤྱོད་གཅིག་མ་ཡིན་པར་ཚང་མ་ཁས་ལེན་ཡོད་མཁན་ལ་
ཤེས་ཡོན་ཅན་བརྗོད། ཅེས་སྐུ་ཞབས་Socrates མཆོག་གིས་གསུངས།
ཤེས་ཡོན་ཅན་གྱི་གོ་དོན་སྙིང་པོ་བསྡུས་ན་འདི་ལྟར་ཏེ། གནས་དུས་
གནས་སྟངས་ཅི་འདྲ་ཞིག་ཡིན་རུང་རྣམ་དཔྱོད་དང་བློ་ཁོག་ཆེན་པོས་འདེམས་
ཀ་བྱེད་ཐུབ་མཁན་ཞིག་ལ་ཤེས་ཡོན་ཅན་ཞེས་བརྗོད། གཙུག་ལག་སློབ་གྲྭའི་
ཤོག་བུའི་ལག་འཁྱེར་ཡོད་མེད་ལ་མ་ལྟོས་པར་གླེན་པ་ལས་ཤེས་རབ་ཅན་དང༌།
སྡུག་པ་ལས་ལེགས་པ། སྤྱོད་ངན་ལས་སྤྱོད་བཟང་འདེམས་ཀ་བྱེད་ཐུབ་མཁན་ལ་
ཤེས་ཡོན་ཅན་ཞེས་བརྗོད།
གཞི་རྒྱ་ཆེ་བའི་ཤེས་ཡོན་ཞེས་པའི་གོ་དོན་ཅི་ཡིན་ནམ།
ཤིང་ནགས་ནང་གི་དུད་འགྲོ་འགའ་ཞིག་གིས་སློབ་གྲྭ་ཞིག་གསར་འཛུགས་
བྱེད་རྒྱུའི་ཐག་གཅོད་བྱས་པ་རེད། སློབ་ཕྲུག་གི་ཁོངས་སུ་བྱིའུ་གཅིག ནགས་བྱི་
གཅིག ཉ་གཅིག ཁྱི་གཅིག རི་བོང་གཅིག སེམས་འཚར་ལོངས་ཆ་ཚང་མེད་
པའི་འདམ་ཉ་གཅིག་བཅས་རེད། སློབ་ཚན་གཏན་འབེབས་ཚོགས་ཆུང་ཆེད་དུ་
བཙུགས་པ་དེས་ནམ་མཁར་འཕུར་རྒྱུ་དང་། ཤིང་སྡོང་ལ་འཛེགས་རྒྱུ། ཆུར་རྐྱལ་
རྒྱག་རྒྱུ། ས་དོང་འབྲུ་རྒྱུ་བཅས་སློབ་ཚན་ལ་གཏན་དུ་ཕབ་པ་དང༌། སློབ་ཕྲུག་ཚང་
མས་སློབ་ཚན་ཚང་མར་སློབ་སྦྱོང་བྱེད་དགོས་ཐག་གཅོད་བྱུང་བ་རེད།
བྱིའུ་དེ་འཕུར་རྒྱུར་རྩེ་ཕུད་ཡིན་སྟབས་ཨང་རིམ་< ཀ> ཤ་སྟག་འཐོབ་ཀྱི་
ཡོད། འོན་ཀྱང་ས་དོང་འབྲུ་སྐབས་མཆུ་ཏོ་དང་གཤོག་པ་ཆག་སྐྱོན་བྱུང་ནས་
འཕུར་དཀའ་བ་དང་སར་ལྷུང་བའི་འགོ་ཚུགས་པ་རེད། དེར་བརྟེན་རིང་པོ་མ་
སོང་བར་འཕུར་རྒྱུ་ལའང་ཨང་རིམ་<ག>དང་། ཤིང་སྡོང་ལ་འཛེགས་རྒྱུ་དང་
རྐྱལ་རྒྱག་རྒྱུ་གཉིས་ལ་ཨང་རིམ་དམའ་ཤོས་<ཆ>ཐོབ། ནགས་བྱི་ནི་ཤིང་སྡོང་
ལ་འཛེགས་རྒྱུ་ཧ་ཅང་ཡག་པོ་ཡོད་ཀྱང་རྐྱལ་རྒྱག་རྒྱུར་ཨང་རིམ་དམའ་ཤོས་
<ཆ>ཐོབ་པ་རེད། ཉ་དེ་རྒྱལ་ཧ་ཅང་ཡག་པོ་ཡོད་རུང་ཆུའི་ནང་ནས་ཐོན་ཐུབ་
ཀྱི་མེད་སྟབས་སློབ་ཚན་གཞན་ཚང་མར་ཨང་རིམ་དམའ་ཤོས་<ཆ>ཐོབ། ཁྱི་
དེས་སློབ་གྲྭར་མ་འཛུལ་བ་མ་ཟད་ཁྲལ་ཡང་སྤྲོད་ཀྱི་མེད། དེས་འབ་རྒྱུ་སློབ་ཚན་
དུ་འཇོག་དགོས་ཞེས་འཛིན་སྐྱོང་ལ་ཁ་མཆུ་འཛུགས་ཀྱི་ཡོད། རི་བོང་ལ་ས་
དོང་འབྲུ་རྒྱུར་ཨང་རིམ་<ཀ>ཐོབ་ཀྱང་ཤིང་སྡོང་ལ་འཛེགས་རྒྱུ་དེ་དངོས་འབྲེལ་
དཀའ་ངལ་ཞིག་ཆགས་པ་རེད། དེས་ཅི་ཙམ་འཛེགས་ཀྱང་སར་ལྷུང་གི་ཡོད་པ་
དང༌། དེ་འདྲ་ཐེངས་མང་བྱས་པ་ལ་བརྟེན་ནས་ཀླད་པར་སྐྱོན་ཆེན་པོ་བྱུང་སྟེ་ས་
དོང་ཡང་འབྲུ་མི་ཐུབ་པ་ཆགས་ནས་ཨང་རིམ་<ག>ལས་མ་ཐོབ། སེམས་བདེ་
ཐང་མེད་པའི་འདམ་ཉ་དེས་སློབ་ཚན་ཚང་མ་ཕྱེད་ཙམ་ལས་སྦྱོང་མ་ཐུབ་ཀྱང་
ལེགས་པར་བྱས་པ་ལ་བརྟེན་ནས་བསླབ་པ་མཐར་སོན་གྱི་གཏམ་བཤད་བྱེད་
པོར་གྱུར་པ་རེད། སློབ་ཕྲུག་ཚང་མར་གཞི་རྒྱ་ཆེ་བའི་སློབ་སྦྱོང་ཐོབ་པ་ཡིན་པས་
ཚོགས་ཆུང་གི་འཐུས་མི་རྣམས་དགའ་པོ་བྱུང་བ་རེད།
གཞི་རྒྱ་ཆེ་བའི་སློབ་སྦྱོང་ངོ་མས་སློབ་ཕྲུག་རྣམས་སོ་སོའི་དམིགས་
བསལ་རྩལ་དང་འཇོན་ཐང་ཅི་ཡོད་མ་བརླག་པའི་ཐོག་ནས་མི་ཚེ་སྐྱེལ་སྟངས་གོ་
སྒྲིག་བྱེད།
ང་ཚོ་ཚང་མ་ལ་དམིགས་བསལ་ནུས་སྟོབས་འགའ་རེ་རང་ཆས་སུ་ཡོད།
གཟུགས་པོ་ཧ་ཅང་ཆུང་ཞིང་རྒྱ་མ་གཅིག་གི་བཅུ་ཆ་གཅིག་ལས་མེད་
པའི་ལྗིད་ཅན་གྱི་བྱིའུ་འུར་པ་ལ་ཆུ་ཚོད་སྐར་མ་གཅིག་གི་ནང་གཤོག་པ་གཡུག་
ཐེངས་༧༥ ཙམ་བྱེད་ཐུབ་པ་དང་། མགོ་རྙོག་ཆེ་ཞིང་རྩལ་མང་དགོས་པའི་འཕུར་
སྐྱོད་ཐུབ་པའི་མཉེན་ཤ་དོད་པོའི་གཤོག་རྩལ་ཡོད། གཤོག་རྩལ་དེ་ལ་བརྟེན་ནས་
བྱིའུ་འུར་པ་འཕུར་སྐྱོད་བྱེད་པའི་སྐབས་མེ་ཏོག་གི་ཉིང་ཁུ་འཐུང་ཐུབ་པ་རེད།
ཡིན་ནའང་བྱིའུ་དེས་ནམ་མཁར་ལྡིང་བ་དང༌། ཧོབ་མཆོང་བྱེད་མི་ཐུབ། བྱིའུ་ཆེ་
ཤོས་བྱ་རྔ་མོང་(ostrich) ལ་ལྗིད་ཚད་རྒྱ་མ་༣༠༠ ཡོད་པ་དེས་འཕུར་སྐྱོད་མི་
ཐུབ་ཀྱང་དེའི་རྐང་སུག་ཆེ་བས་ཆུ་ཚོད་གཅིག་གི་ནང་དུ་ལེ་དབར་༥༠ ཙམ་བང་
གིས་རྒྱུགས་ཐུབ། དེ་ཡང་གོམ་པ་སྤོ་ཐེངས་གཅིག་གི་ནང་དུ་ཁྲུ་༡༢ ནས ༡༥
བར་གྱི་རྒྱང་ཐག་གཅོད་པ་རེད།
རྨོངས་པའམ་མ་ཤེས་པ།
རྨོངས་པའམ་མི་ཤེས་པ་ནི་ལས་དོན་འགྲིག་པ་བྱེད་རྒྱུའི་སློབ་སྦྱོང་བྱེད
འདོད་མེད་པར་སྡོད་པ་ནང་བཞིན་གྱི་ཞན་ཆར་བསམ་དགོས་མེད། ཅེས་སྐུ་
ཞབས་བཱན་ཇཱ་མིན་ཕེ་རེང་ལིན (Benjamin Franklin) ལགས་ཀྱིས་གསུངས།
འཁྲུལ་སྣང་ཅན་གྱི་ཤེས་བྱ་ནི་ཤེས་ཡོན་མ་ཡིན་པར་རྨོངས་པ་རེད། གླེན་
པ་རྣམས་ལ་ཡ་མཚན་ཅན་གྱི་གདེང་ཚོད་ཅིག་ཡོད་པ་དེ་ནི་མ་ཤེས་པའམ་
རྨོངས་པ་ལས་བྱུང་བ་རེད། མི་ཤེས་པ་ཉིད་སྡུག་པ་གང་ཡང་མ་རེད། འོན་ཀྱང་
མ་ཤེས་པ་དེ་ཉིད་མདུན་ལམ་དུ་སྐྲུན་པ་དེ་ལྐུགས་རྟགས་རེད། མི་འགའ་ཤས
ཀྱིས་མ་ཤེས་པ་ཅི་ཡོད་གསོག་པ་དང༌། རིམ་པས་ཤེས་ཡོན་དང་ནོར་བའི་མགོ་
རྙོག་ཡོང་བ་རེད། རྨོངས་པ་ནི་བདེ་བ་མིན། དེ་ནི་སྡུག་བསྔལ་དང༌། བྱུས་ཉེས།
ཉམ་ཐག ནད་བཅས་རེད། གལ་ཏེ་རྨོངས་པ་དེ་བདེ་བ་ཡིན་ན། མི་ཕལ་ཆེ་བར་
བདེ་སྐྱིད་མེད་པ་གང་ཡིན་ནམ། གལ་ཏེ་ཤེས་ཡོན་ཆུང་ངུ་འདི་ཉེན་ཁ་ཅན་ཞིག་
ཡིན་ན། རྨོངས་པ་ནི་དེ་ལས་ཧ་ཅང་ཆེ་བ་ཡིན། དེས་འཁྲུག་པ་དང༌། ཞེད་སྣང༌།
ཁེངས་དྲེགས། ཕྱོགས་ལྷུང་སོགས་སྐྲུན་པ་རེད། ཤེས་རབ་ནི་རྨོངས་པ་སེལ་པ་
པོ་ལས་གཞན་གང་ཡང་མིན།
ང་ཚོ་ནི་གནས་ཚུལ་ལམ་ཡང་ན་ལོ་རྒྱུས་འཛོམས་པོའི་དུས་ཚོད་ནང་དུ་
གནས་སྡོད་བྱེད་ཀྱི་ཡོད། ལོ་རེའི་ནང་དུ་གནས་ཚུལ་ལྡབ་གཅིག་མང་དུ་འཕར་གྱི་
ཡོད་པའི་འཆར་རྩིས་བྱེད་ཀྱི་ཡོད། གནས་ཚུལ་གང་དགོས་ལས་སླ་པོར་ཐོབ་ཀྱི་
ཡོད་སྟབས་རྨོངས་པ་བསལ་རྒྱུར་དཀའ་ཚེགས་ཆུང་བར་མངོན། ང་ཚོར་གནད་
དོན་ཚང་མ་སློབ་ཀྱི་ཡོད་ཀྱང་ཧ་ཅང་དགོས་གལ་ཆེ་བ་རྣམས་མི་སློབ་པ་ནི་བློ་
ཕམ་ཅན་ཞིག་རེད། ང་ཚོར་ཡི་གེ་འབྲི་ཀློག་དང་ཨང་རྩིས་བསླབས་ཀྱང་འགྲོ་བ་
མིའི་ཆེ་མཐོང་དང་སྙིང་རྗེ་མེད་པའི་རིག་སྟོབས་ཀྱི་ཤེས་ཡོན་དེའི་ལེགས་ཆ་གང་
རེད་དམ། སློབ་གྲྭ་ནི་ཤེས་ཡོན་གྱི་ཆུ་འགོ་ལྟ་བུ་རེད། སློབ་ཕྲུག་འགའ་ཤས་ཀྱིས་
ཆུ་འཐུང་དུ་ཡོང་བ་དང༌། འགའ་རེས་ཧུབ་འཐུང་བྱེད་པ། ཁ་ཤས་ཀྱིས་མིད་པ
གཤལ་ཙམ་བྱེད་པ་རེད།
བསམ་ཤེས།
ང་ཚོ་དབང་པོ་ལྔ་དང་མཉམ་དུ་སྐྱེས་པ་རེད། དེ་ནི། མིག་དང་། རྣ་བ། སྣ།
ལྕེ། ལུས་ཀྱི་དབང་པོ་བཅས་རེད། ཡིན་ནའང་གྲུབ་འབྲས་སོན་པའི་མི་རྣམས་
ལ་དབང་པོ་དྲུག་པ་ཞིག་ཡོད། དེ་ནི་བསམ་ཤེས་རེད། བསམ་ཤེས་ནི་དངོས་པོ་
རྣམས་ཇི་ལྟར་དུ་ཡོད་པ་དང་དེ་དག་ལ་གང་དང་གང་བྱེད་དགོས་ཤེས་པའི་ནུས་
སྟོབས་ཤིག་རེད། བསམ་ཤེས་མེད་པར་ཤེས་ཡོན་བེད་སྤྱོད་བྱེད་པ་ནི་དོན་མེད་
རེད། བསམ་ཤེས་ནི་ཤེས་ཡོན་ལ་བརྟེན་པ་ཞིག་ཡིན་དགོས་པའི་ཁྱབ་པ་མེད།
ཤེས་ཡོན་ལེགས་ཤོས་ཡོད་ནའང་བསམ་ཤེས་མེད་ན་རིན་ཐང་མེད། བསམ་
ཤེས་ཀྱིས་ཕྱུག་པ་ལ་ཤེས་རབ་ཅེས་བརྗོད་པ་ཡིན།
ཁྱེད་རང་གི་སྟ་རེ་རྣོ་རུ་གཏོང་དགོས།
ཤིང་གཅོད་པ་སྐུ་ཞབས་ཇོ་ཧོན་(John)ཞེས་པ་ཞིག་ཡོད་པ་དེས་ཁེ་ལས་
མཉམ་འདུས་ཀྱི་ཚོང་སྡེ་(Company)ཞིག་གི་ནང་དུ་མི་ལོ་ལྔའི་རིང་ལས་ཀ་བྱས་
ཀྱང་གནས་འཕར་བྱུང་མེད། ཚོ་སྡེ་ནས་སྐུ་ཞབས་Bill བྷིལ་ཞེས་པ་གླས་ཏེ་ལོ་
གཅིག་གི་ནང་ཚུད་དུ་ཁོ་པ་གོ་གནས་སྤར་བ་རེད། ཇོ་ཧོན་ཁོང་ཁྲོ་ཟ་ནས་དཔོན་
པོའི་མདུན་དུ་བཅར་ཏེ་དེའི་སྐོར་གྲ་བསྡུར་བྱས། དཔོན་པོས། ཁྱེད་རང་གིས་ད་
ལྟ་ཡང་ལོ་ལྔའི་གོང་དུ་བཅད་པའི་གྲངས་ཀ་དང་མཉམ་པའི་ཤིང་གཅོད་ཀྱི་འདུག
ང་ཚོ་ནི་འབྲས་བུ་དགོས་པའི་ཚོང་སྡེ་ཞིག་ཡིན་སྟབས་གལ་ཏེ་ཁྱེད་རང་གི་ལས
བབ་མཐོ་རུ་བཏང་ན་གོ་གནས་སྤར་ཆོག་གི་རེད་ཅེས་སྨྲས། ཇོ་ཧོན་ཕྱིར་ལོག་
ནས་ཤིང་གཅོད་རྒྱུ་སྔར་ལས་འབད་བརྩོན་ཆེ་བ་དང་ལས་ཡུན་རིང་དུ་བཏང་
ཡང་གྲུབ་འབྲས་སམ་ལས་བབ་མཐོ་རུ་མ་ཕྱིན་སྟབས་དཔོན་པོའི་མདུན་དུ་སླར་
ཡང་ཕྱིན་ནས་ཁོ་པའི་དཀའ་ངལ་རྣམས་འགྲེལ་བཤད་བྱས་པར་དཔོན་པོས། ང་
རང་གཉིས་ཀྱིས་མ་ཤེས་པའི་གནད་ཁག་ཅིག་བྷིལ་གྱིས་ཤེས་སྲིད་པ་རེད། དེར་
བརྟེན་ཁྱེད་རང་བྷིལ་གྱི་སར་ཕྱིན་ནས་སྐད་ཆ་དྲིས་དང་ཞེས་བསླབ་བྱ་བྱས་པ་
ལྟར་བྷིལ་གྱི་མདུན་དུ་ཕྱིན་ནས། ཁྱེད་རང་གིས་ཤིང་མང་པོ་དེ་འདྲ་གཅོད་ཐུབ་པ་
གང་ཡིན་ནམ་ཞེས་དྲིས་པར་བྷིལ་གྱིས་འདི་ལྟར་ལན་འདེབས་བྱས་པར། ངས་
ཤིང་གཅིག་བཅད་པའི་རྗེས་སུ་ཆུ་ཚོད་སྐར་མ་གཉིས་ལས་མཚམས་བཞག་སྟེ་
སྟ་རེ་བརྡར་གྱི་ཡོད། ཁྱེད་རང་གིས་སྟ་རེའི་ཁ་མཐའ་མ་དེ་ག་དུས་བརྡར་རམ།
འདས་པའི་སྙན་གྲགས་དང་ཤེས་ཡོན་དེ་ཙམ་གལ་ཆེ་བ་མིན། ང་ཚོས་མུ་
མཐུད་དེ་སྟ་རེ་བརྡར་དགོས་པ་ཡིན།
གནད་དོན་བཟང་པོས་སེམས་སྐོང་དགོས།
གཟུགས་པོ་ལ་ཉིན་ལྟར་བཅུད་ཅན་གྱི་ཟས་དགོས་པ་བཞིན་སེམས་ཀྱང་
གནད་དོན་བཟང་པོས་སྐོང་དགོས། གོང་གི་བརྗོད་པའི་ནང་དུ་ཚིག་གལ་ཆེ་ཤོས
ནི་བཅུད་ཅན་ཟས་དང་གནད་དོན་བཟང་པོ་ཞེས་པ་འདི་གཉིས་རེད། གལ་ཏེ་ང་
ཚོས་ཟ་མ་རྙིང་པ་དང་བསམ་བློ་ངན་པས་ལུས་སེམས་གཉིས་བསྐངས་ན་ལུས་
སེམས་གཉིས་ཀར་ནད་སློང༌། དེར་བརྟེན་ང་ཚོས་སེམས་ལོག་ལམ་དུ་མི་འགྲོ་
བའི་ཆེད་བསམ་བློ་བཟང་པོས་སྐོང་དགོས།
ཤེས་ཡོན་ནི་མཛོད་རེད།
ཤེས་ཡོན་བཟང་པོ་རྒྱུན་མཐུད་དེ་བྱུང་བ་ཡིན་ན་བསམ་བློ་བཟང་པོ་སྐྲུན་ཐུབ།
བསམ་བློ་བཟང་པོ་འཁོར་མཁན་རྣམས་ནི་ལུས་རྩལ་པ་ནང་བཞིན་རེད། ལུས་རྩལ་
བ་རྣམས་ཀྱིས་སྦྱོང་བརྡར་མུ་མཐུད་དེ་ཡུན་རིང་པོ་བྱེད་སྐབས་སེམས་ཀྱི་ནང་དུ་
དབུགས་ཐག་གི་མཛོད་བསྐྲུན་པ་དེ་འགྲན་སྡུར་སྐབས་བེད་སྤྱོད་བྱེད། གལ་ཏེ་ཁོ་པ་
རྣམས་ཀྱིས་སྦྱོང་བརྡར་བྱས་མེད་ན་བེད་སྤྱོད་གཏོང་རྒྱུ་གང་ཡང་མེད།
བསམ་བློ་བཟང་པོ་ཅན་རྣམས་ཀྱིས་ཀྱང་ཉིན་ལྟར་སོ་སོའི་སེམས་ཀྱི་ནང་
དུ་ཧ་ཅང་གཙང་ཞིང་ནུས་སྟོབས་ཅན་གྱི་བསམ་ཚུལ་བསྐངས་པ་ལ་བརྟེན་ནས་
ཀུན་སློང་བཟང་པོའི་མཛོད་བསྐྲུན་པ་རེད། ཁོ་པ་རྣམས་ཀྱིས་མི་ཚེའི་བརྒྱུད་
རིམ་ནང་བསམ་བློ་ངན་པ་འཁོར་སྲིད་པ་དང༌། གལ་ཏེ་ཀུན་སློང་བཟང་པོའི་
མཛོད་མེད་ན་དེ་དག་ལ་གདོང་ལེན་བྱེད་མི་ཐུབ་པ་དང་། དེ་འདྲ་བྱུང་ན་རང་ཉིད་
བསམ་བློ་ངན་པའི་གནོན་ཤུགས་འོག་ཏུ་འཚུད་རྒྱུར་ངེས། བསམ་བློ་བཟང་པོ་
ཅན་རྣམས་གླེན་པ་མིན་པ་དང་མི་ཚེའི་ནང་མིག་ཡོལ་བཀབ་ནས་མི་འགྲོ་བ་རེད།
ཁོང་རྣམས་ནི་སོ་སོའི་ཞན་ཆ་ཤེས་ཤིང་ནུས་སྟོབས་ཅི་ཡོད་ཐོག་བློ་བསྒྲིམས་པ་
ལས་བྱུང་བའི་རྒྱལ་ཁ་ཐོབ་པ་རེད། དེ་ལས་ལྡོག་སྟེ་རྒྱལ་ཕམ་པ་རྣམས་ཀྱིས་སོ་
སོའི་ནུས་སྟོབས་ཤེས་ཤིང་ཞན་ཆ་ཅི་ཡོད་ཐོག་བློ་བསྒྲིམས་པ་རེད།
གོམ་རིམ་ལྔ་པ། རང་བཀུར་གྱི་བསམ་བློ་བཟང་པོ་བསྐྲུན་དགོས།
རང་བཀུར་གྱི་བསམ་བློའི་གོ་དོན་གང་རེད་དམ།
རང་བཀུར་གྱི་བསམ་བློ་ནི་ང་ཚོ་སོ་སོས་རང་ཉིད་ལ་ཚོར་སྣང་བྱེད་སྟངས
ཤིག་རེད། སོ་སོར་ཚོར་སྣང་ཡག་པོ་ཡོད་པའི་སྐབས་གྲུབ་འབྲས་མཐོ་རུ་འགྲོ་བ་
ད། དང༌། ནང་ཁྱིམ་དང་ལས་ས་གཉིས་ཀར་གཞན་དང་མཉམ་དུ་འབྲེལ་བ་བཟང་དུ་
འགྲོ། འཛམ་བུ་གླིང་ཡང་སྔོན་ལས་ལེགས་པར་མཐོང༌། དེ་འདྲའི་རྒྱུ་མཚན་གང་
ཡིན་ནམ། ང་ཚོའི་ཚོར་སྣང་དང་སྤྱོད་ལམ་གཉིས་དབར་འབྲེལ་བ་ཐད་ཀར་ཡོད་
པའི་རྒྱུ་མཚན་གྱིས་དེ་ལྟར་བྱུང་བ་རེད།
ང་ཚོས་རང་བཀུར་གྱི་བསམ་བློ་བཟང་པོ་ཇི་ལྟར་སྐྲུན་ནམ།
གཞན་གྱིས་རང་ཉིད་ལ་རྒྱུ་ནོར་དང་དངུལ་གང་ཡང་སྤྲོད་འཇལ་མི་ཐུབ་
མཁན་རྣམས་ལ་ཕན་ཐོགས་བྱེད་པ་ནི་རང་བཀུར་གྱི་བསམ་བློ་བཟང་པོ་མྱུར་དུ་
བསྐྲུན་རྒྱུའི་ཐབས་ལམ་མགྱོགས་ཤོས་དེ་རེད།
ལོ་ངོ་འགའ་ཞིག་གི་སྔོན་དུ་ངས་བཙོན་པ་རྣམས་ལ་བསམ་བློའི་འཁྱེར་
སོ་བཅོས་རྒྱུ་དང་རང་བཀུར་གྱི་བསམ་བློ་སྐྲུན་ཐབས་སློབ་རྒྱུའི་དང་བླང་བྱས་
ཡིན། བདུན་ཕྲག་གཅིག་གི་ནང་དུ་ངས་ལོ་འཁོར་མའི་ནང་དུ་ཤེས་རྟོགས་བྱུང་བ་
ལས་ལྷག་པ་ཤེས་བྱུང༌། བདུན་ཕྲག་གཉིས་བསླབས་པའི་རྗེས་སུ་བཙོན་པ་ཞིག་
གིས་ང་ལ། གུས་པ་ནི་བདུན་ཕྲག་ཁ་ཤས་ཀྱི་རྗེས་ནས་གློད་གྲོལ་འཐོབ་ཀྱི་ཡོད་
ཅེས་བརྗོད་བྱུང་བར་ངས་ཁོ་པ་ལ་བསམ་བློའི་འཁྱེར་སོ་བཅོས་ཐབས་ཀྱི་ལས་
རིམ་འདི་ཐོག་ནས་གང་དང་གང་ཤེས་ཡོད་མེད་དྲིས་པར། ཁོང་གིས་བསམ་བློ་
འཁྱུག་ཙམ་བཏང་རྗེས། ངས་ང་རང་གི་སྐོར་ལ་ཚོར་སྣང་ཡག་པོ་སྐྱེས་བྱུང་ཞེས་
ལན་འདེབས་བྱུང་བར་ངས་སླར་ཡང་ཁོང་ལ། ཡག་པོ་ཞེས་པར་དམིགས་བསལ་
ཁ་གསལ་གོ་རྒྱུ་མི་འདུག ཁྱེད་རང་གི་གོམས་གཤིས་ལ་དམིགས་བསལ་འགྱུར་
བ་གང་བྱུང་སོང་ངམ་ཞེས་དྲིས་པར། ངས་ལས་རིམ་འགོ་བཙུགས་པ་ནས་ཉིན་
ལྟར་བཱ་ཡེ་བཱལ་(Bible) ཀློག་གི་ཡོད་ཅེས་བརྗོད་པར་ངས། བཱ་ཡེ་བཱལ་གྱིས་
ཁྱེད་རང་ལ་གང་བསླབས་བྱུང་ངམ་ཞེས་དྲིས་པར། ཁོ་པས་དེ་སྔོན་གཞན་དང་
རང་ཉིད་ཐོག་ཚོར་མ་མྱོང་བའི་ཚོར་སྣང་སྐྱིད་པོ་ཞིག་ཐོབ་བྱུང་ཞེས་བརྗོད་པར་
སླར་ཡང་ངས། དེ་ནི་ཡག་པོ་རེད། ཡིན་ནའང་ཁྱེད་རང་བཙོན་ཁང་འདི་བཞག་
ནས་ལས་དོན་ཅི་འདྲ་ཞིག་བྱེད་ཀྱི་ཡིན་ནམ་ཞེས་དྲིས་པར་ཁོང་གིས། ངས་སྤྱི
ཚོགས་ལ་ཕན་ཐོགས་ཡོད་པའི་བྱ་བ་ཞིག་བྱེད་ཐུབ་པའི་འབད་བརྩོན་བྱེད་ཀྱི་
ཡིན་ཞེས་ལན་འདེབས་བྱུང་བར་ངས་བསྐྱར་དུ་གོང་གི་དྲི་བ་དྲིས་པར། ཁོང་གིས་
ཁོང་ཁྲོ་དང་སྦྲགས་ཏེ། ངས་སྤྱི་ཚོགས་ལ་ཕན་ཐོགས་པའི་བྱ་བ་ཞིག་བྱེད་ཀྱི་ཡིན་
ཞེས་ལན་འདེབས་བྱས་བྱུང༌། ངས་ཁོང་རང་ལ་ཁྱེད་རང་གིས་སྔ་རྗེས་གཉིས་སུ་
བཤད་པ་ལ་ཁྱད་པར་ཧ་ཅང་ཆེན་པོ་ཡོད། སྐབས་དང་པོར་ཁྱེད་རང་གིས། ངས་
སྤྱི་ཚོགས་ལ་ཕན་ཐོགས་ཡོད་པའི་བྱ་བ་ཞིག་བྱེད་ཐུབ་པའི་འབད་བརྩོན་བྱེད་ཀྱི་
ཡིན་ཞེས་དང༌། སྐབས་རྗེས་མར་ཁྱེད་རང་གིས་ངས་སྤྱི་ཚོགས་ལ་ཕན་ཐོགས་
པའི་བྱ་བ་ཞིག་བྱེད་ཀྱི་ཡིན་ཞེས་ལན་འདེབས་བྱུང་བའི་ཁྱད་པར་ནི་འབད་
བརྩོན་གྱི་ཚིག་འདི་རེད། ཚིག་འདི་ལ་བརྟེན་ནས་ཁོ་པ་བསྐྱར་དུ་བཙོན་ཁང་
དུ་ཡོང་སྲིད་པ་རེད། ང་ཚོས་བྱེད་དང་མི་བྱེད་གཉིས་གང་རུང་གཅིག་ཐག་
གཅོད་པོ་བྱེད་དགོས།
ང་གཉིས་ཀྱི་བགྲོ་གླེང་ཉན་ནས་སྡོད་མཁན་བཙོན་པ་ཞིག་གིས་ང་ལ། ཁྱེད་
རང་གིས་ལས་རིམ་འདི་འདྲ་བྱེད་པར་ཁྱེད་རང་ལ་གང་འཐོབ་ཀྱི་ཡོད་དམ་ཞེས་
དྲིས་པར། ང་ལ་ད་ལྟ་བྱུང་བའི་ཚོར་སྣང་འདི་ལས་ལྷག་པའི་རིན་ཐང་ཆེ་བ་དངུལ
གྱིས་ཀྱང་སྤྲོད་ཐུབ་ཀྱི་མ་རེད་ཅེས་ལབ་པར་སླར་ཡང་ཁོང་གིས་ང་དེར་ཡོང་
དགོས་པའི་རྒྱུ་མཚན་གང་ཡིན་སྐོར་དྲིས་པར་ངས། ང་འདིར་སྒེར་གྱི་དོན་དུ་ཡོང་
བ་ཡིན། འཛམ་བུ་གླིང་འདི་ད་ལྟ་ལས་ལེགས་པ་ཞིག་བཟོ་འདོད་འདུག་ཅེས་ལན་
འདེབས་བྱས། འདི་ལྟ་བུའི་སྒེར་དོན་ནི་འོས་པ་རེད།
མདོར་བསྡུས་ན། ལམ་ལུགས་ནང་དུ་ཇི་ལྟར་བསྐངས་པ་དེ་ལྟར་ཕྱིར་ལོག་
བྱེད་པ་དང་། བསྐངས་པ་ལས་ཀྱང་མང་བ་ཕྱིར་ལོག་ཡོང་པའི་སྐབས་མང་པོ་
ཡོང་གི་ཡོད། ཡིན་ནའང་རང་ཉིད་ལ་གང་ཡང་འཐོབ་འདོད་ཀྱི་ཀུན་སློང་གི་ཐོག་
ནས་ལམ་ལུགས་ཀྱི་ནང་དུ་སྐོང་རྒྱུ་མ་འོས་པ་རེད།
དེ་ནི་ང་རང་གི་མི་ཚེ་རེད། ང་རང་ལ་འདོད་པ་གང་ཡོད་བྱེད་ཀྱི་ཡིན་ཞེས་
པའི་བརྗོད་པ་འདི་དག་གིས་ཕན་པ་ལས་གནོད་པ་ཆེ་བ་བྱས་ཡོད། མི་རྣམས་
ཀྱིས་གནད་དོན་སྙིང་པོ་གང་ཡིན་སྣང་མེད་དུ་གཏོང་བ་དང་སོ་སོར་སྟབས་བདེ་
པོ་ཡོང་ཐབས་གཙོ་བོར་བྱེད་པ་རེད། མི་དེ་དག་གིས་བརྗོད་པ་འདི་དག་རང་དོན་
གཅེས་འཛིན་གྱི་དོན་དུ་སྦྱར་བ་ལ་བརྟེན་ནས་དོ་དག་རང་ཉིད་དང་འཁོར་ཚང་མ་
ལ་གནོན་ཤུགས་ངན་པ་ཐེབས་ཡོད།
མི་འགའ་ཞིག་གིས་ང་ཚོ་གཅིག་པུར་འཚོ་སྡོད་བྱེད་ཀྱི་མེད་པ་དེ་བརྗེད་ཀྱི་
ཡོད་པར་མངོན། ང་ཚོ་གཅིག་གིས་གཅིག་ལ་བརྟེན་ནས་ཡོད་པ་དང་། གཅིག་
གིས་གཅིག་ལ་ཕན་གནོད་ཇི་ལྟར་ཡོང་གི་ཡོད་མེད་ཤེས་པ་བྱེད་དགོས། དེ་
བཞིན་ང་ཚོས་འཇིག་རྟེན་ཁམས་འདི་མཉམ་དུ་ལོངས་སྤྱོད་ཀྱི་ཡོད་སྟབས་འགན་
འཁུར་ཡོད་པའི་ཐོག་ནས་གནས་སྡོད་བྱེད་དགོས་པ་ཤེས་དགོས།
འཛམ་བུ་གླིང་འདིའི་ནང་དུ་མིའི་རིགས་གཉིས་ཡོད་པ་ནི་སྤྲོད་མཁན་དང་
ལེན་མཁན་རེད། སྤྲོད་མཁན་རྣམས་སྐྱིད་པོར་ཉལ་བ་དང༌། ལེན་མཁན་རྣམས་
སྐྱིད་པོར་ཟ་བ་རེད། སྤྲོད་མཁན་རྣམས་ལ་རང་བཀུར་གྱི་བསམ་བློ་མཐོ་པོ་དང་
བསམ་བློའི་འཁྱེར་སོ་བཟང་པོ་ཡོད་པའི་ཐོག་སྤྱི་ཚོགས་ལ་ཕན་པ་སྒྲུབ་པ་རེད།
སྤྱི་ཚོགས་ལ་ཕན་པ་སྒྲུབ་ཅེས་པ་འགོ་ཁྲིད་རྫུས་མ་སྲིད་དོན་པ་ཆགས་ནས་
གཞན་ལ་ཕན་ཐོགས་བྱེད་ཁུལ་མིང་དུ་འཁྱེར་ནས་རང་དོན་སྒྲུབ་མཁན་ལ་ཟེར་
གྱི་མེད། ང་ཚོ་འགྲོ་བ་མི་ཡིན་པས་སྤྲོད་ལེན་བྱེད་དགོས་ངེས་པར་ཡོང་གི་ཡོད།
ཡིན་ནའང་རང་ལ་དགོས་པ་ཙམ་མིན་པར་གཞན་ལ་སྤྲོད་ཐུབ་མཁན་རྣམས་ནི་
རང་བཀུར་གྱི་བསམ་བློ་མཐོ་ཞིང་མི་གཤིས་ལེགས་པའི་མི་རེད།
མི་ཞིག་རང་ཉིད་ཀྱི་སྣུམ་འཁོར་འཁྲུད་པའི་སྐབས་ཁྱིམ་མཚེས་དེས། ཁྱེད་
རང་གིས་སྣུམ་འཁོར་དེ་ག་དུས་ཉོས་པ་ཡིན་ནམ་ཞེས་དྲིས་པར། མི་དེས་ངའི་
གཅེན་པོས་སྤྲད་བྱུང་ཞེས་ལན་འདེབས་བྱས་པར་སླར་ཡང་ཁྱིམ་མཚེས་དེས།
ང་ལ་ཡང་སྣུམ་འཁོར་དེ་དང་འདྲ་བ་ཞིག་བྱུང་ན་བསམ་གྱི་འདུག་ཅེས་ལབ་པར་
མི་དེས། ཁྱེད་རང་ལ་ངའི་གཅེན་པོ་དང་འདྲ་བ་ཞིག་ཡོང་པ་བྱེད་དགོས་ཞེས་
སྨྲས། ཁྱིམ་མཚེས་དེའི་སྐྱེ་དམན་གྱིས་ཁོ་པ་གཉིས་ཀྱི་གླེང་མོལ་ཉན་ནས་བསྡད་
པ་དེས་གློ་བུར་དུ། ང་གཅེན་པོ་དེ་དང་འདྲ་བ་ཞིག་ཡིན་ན་སྙམ་པའི་འདོད་པ་ཡོད་
ཅེས་བརྗོད། དེ་ལྟ་བུ་ཀུན་སློང་ཧ་ཅང་བཟང་པོ་མ་ཡིན་ནམ།
གོམ་རིམ་དྲུག་པ། ཤུགས་རྐྱེན་ངན་པའི་འོག་ཏུ་མ་ཚུད་པ་བྱེད་དགོས།
འཆར་སྣང་འགྱུར་སླ་པོའི་སེམས་ནི་གསར་འགྱུར་བརྒྱུད་ལམ་དང་རྒན་
རབས་ཀྱི་གོམས་གཤིས་ཀྱི་གནོན་ཤུགས་འོག་ཏུ་ལས་སླ་པོར་འཚུད། གྲོགས་
པོའི་ཤུགས་རྐྱེན་ནི་བྱིས་པ་ཆུང་ཆུང་དང་ལོ་གཞོན་ཙམ་མིན་པར་དར་མ་རྣམས་
ལའང་ཐེབས་པ་རེད། ཤུགས་རྐྱེན་ངན་པ་མ་སྦྲེལ་བ་བྱེད་མི་ཐུབ་པ་དང༌། འགྲིག་
གི་མ་རེད་ཅེས་བརྗོད་པའི་སྙིང་སྟོབས་མེད་མཁན་རྣམས་ནི་རང་ཉིད་ལ་རང་
བཀུར་གྱི་བསམ་བློ་མེད་པའི་རྟགས་རེད། ཤུགས་རྐྱེན་ངན་པ་རྣམས་གང་དང་
གང་རེད་དམ།
མི་ངན།
བྱ་རྒོད་ཀྱི་སྒོ་ང་ཞིག་བྱང་ཨ་རིའི་རྩྭ་ཐང་གི་བྱ་གོང་མོའི་ཚང་དུ་བསྙལ་
ནས་བཞག་པ་རེད། སྒོ་ང་དེ་སྨིན་པ་དང༌། བྱ་རྒོད་ཆུང་ངུ་དེ་རིམ་པས་འཚར་
ལོངས་བྱུང་སྐབས་བྱ་གོང་མོ་ཡིན་ཤག་བྱས་པ་རེད། བྱ་རྒོད་དེས་བྱ་གོང་མོས་
ཇི་ལྟར་བྱས་པ་ལྟར་བྱེད། དེས་གད་སྙིགས་འབྲད་ནས་འབྲུ་སྒྲག་པ་དང་། བྱ་
མོའི་སྐད་དང་གོང་སྐད་ཀྱང་བརྒྱབ། བྱ་གོང་མོས་ཁྲུ་འགའ་ཤས་ཀྱི་ས་ཐག་
ལས་འཕུར་མི་ཐུབ་བ་ནང་བཞིན་དེས་ཀྱང་དེ་ལྟར་བྱེད། ཉིན་གཅིག་དེས་བྱ་
རྒོད་ཞིག་བརྗིད་ཉམས་དོད་པོས་ནམ་མཁའི་དགུང་དུ་འཕུར་བ་མཐོང་། དེས་
བྱ་གོང་མོ་རྣམས་ལ། ནམ་མཁར་འཕུར་བའི་བྱ་མཛེས་པོ་དེ་གང་རེད་དམ་
ཞེས་དྲིས་པར། དེ་ནི་བྱ་རྒོད་རེད། དེ་ནི་ཤིན་ཏུ་ལེགས་པའི་བྱ་ཞིག་རེད། ཡིན་
ནའང་ཁྱེད་རང་གིས་དེ་ནང་བཞིན་འཕུར་ཐུབ་ཀྱི་མ་རེད། གང་ཡིན་ཞེ་ན། ཁྱེད་
རང་བྱ་གོང་མོ་རེད་ཅེས་སྨྲས་པ་རྣམས་བྱ་རྒོད་ཆུང་ངུ་དེས་བདེན་པ་ཡིན་ཤག་
བྱས་ནས་བསམ་བློ་གཉིས་པ་གང་ཡང་མ་བཏང་ནས་བྱ་གོང་མོ་ལྟར་གནས་
སྡོད་བྱས་ཏེ་མཐར་ཤི་བ་རེད།
བྱ་རྒོད་དེའི་འཆར་སྣང་ཞན་པ་ལ་བརྟེན་ནས་རང་ཉིད་ཀྱི་རིགས་རྒྱུད་ཀྱི་
རྩལ་དེ་དག་འཐོབ་ཐུབ་མེད། དེ་ནི་ཆུད་ཟོས་ཆེན་པོ་ཞིག་རེད། བྱ་རྒོད་དེ་རྒྱལ་
ཁ་ཐོབ་པའི་ཆེད་དུ་སྐྱེས་ཀྱང་ཆ་རྐྱེན་གྱིས་ཕམ་དུ་བཅུག་པ་རེད། མི་ཕལ་ཆེ་བ་
གོང་གི་སྒྲུང་དང་མཚུངས།
མི་ཚེའི་ནང་གི་བྱུས་ཉེས་ནི་སྐུ་ཞབས་Oliver Wendall Holmes ལགས་
ཀྱིས། མི་ཕལ་ཆེ་བ་སོ་སོའི་ལས་རིམ་ཆ་ཚང་མ་གྲུབ་སྔོན་དུ་འདས་གྲོངས་བྱེད་
པ་རེད་ཅེས་གསུངས་པ་ལྟར་རེད། ང་ཚོར་སོ་སོའི་འཆར་སྣང་ཞན་པའི་རྐྱེན་
གྱིས་གྲུབ་འབྲས་ཡང་དག་པ་སོན་མི་ཐུབ་པ་རེད།
གལ་ཏེ་ཁྱེད་རང་བྱ་རྒོད་བཞིན་ནམ་མཁར་ལྡིང་ཐུབ་པ་འདོད་ན་ཁྱེད་རང་
གིས་བྱ་རྒོད་ཀྱི་བྱེད་སྟངས་རྣམས་སྦྱོང་དགོས། གལ་ཏེ་ཁྱེད་རང་གིས་གྲུབ་
འབྲས་སོན་པ་རྣམས་ཀྱི་མཉམ་དུ་འབྲེལ་བ་ཉར་ན་ཁྱེད་རང་ཡང་ཁོང་རྣམས་དང་
མཚུངས་པ་ཆགས་ཀྱི་རེད། གལ་ཏེ་ཁྱེད་རང་གིས་བསམ་ཡོད་ཅན་གྱི་སྐྱེས་བུ་
རྣམས་དང་འབྲེལ་བ་བཞག་ན་ཁྱེད་རང་ཁོང་ཚོ་དང་འདྲ་བ་ཡོང་། གལ་ཏེ་ཁྱེད་
རང་གིས་སྤྲོད་མཁན་རྣམས་ཀྱི་མཉམ་དུ་འབྲེལ་བ་བཞག་ན་ཁྱེད་རང་ཡང་ཁོང་
རྣམས་དང་མཚུངས་པ་ཡོང་གི་རེད།
གལ་ཏེ་ཁྱེད་རང་གིས་མི་ངན་པ་རྣམས་དང་འབྲེལ་བཞག་ན་ཁྱེད་རང་ཡང་
ཁོ་པ་རྣམས་དང་འདྲ་བ་ཆགས་ཀྱི་རེད། མི་གང་ཞིག་མི་ཚེའི་ནང་གྲུབ་འབྲས་
སོན་པ་ཆགས་ན་མི་ངན་རྣམས་ཀྱིས་ཁོང་ཚོའི་སྐྱོན་བཙལ་ནས་དམའ་འབེབས་
བྱེད། མི་ངན་དེ་རིགས་དང་འཁྲུག་རྩོད་བྱེད་རྒྱུ་ངོས་ལེན་མ་བྱས་ན་ཁྱེད་རང་ལ་
རྒྱལ་ཁ་ཐོབ། དྲག་རྩལ་སློབ་སྦྱོང་གི་སྦྱོང་བརྡར་སྐབས་ཁ་གཏད་ཅིག་གིས་ཁྱེད་
རང་ལ་ཁུ་ཚུར་འདེགས་པ་དེ་མ་བཀག་པར་དེ་ལས་གཡོལ་ཐབས་བྱེད་དགོས་
ཞེས་སློབ་པ་རེད། གང་ཡིན་ཞེ་ན། འགོག་ཐབས་བྱེད་པ་ལ་ནུས་ཤུགས་དགོས་
རེད། དེ་ལྟ་བུའི་ནུས་ཤུགས་དེ་ཐོན་བབ་བཟང་བ་ཡོང་ས་ཞིག་ཏུ་བེད་སྤྱོད་ཅིའི་
ཕྱིར་མི་གཏོང་ངམ།
དེ་བཞིན་དུ་མི་ངན་པ་དང་མཉམ་དུ་འཁྲུག་རྩོད་བྱས་ན་ཁོ་པ་ཚོའི་རིམ་པར་
འབབ་དགོས། ཁྱེད་རང་ཡང་ཁོ་པ་རྣམས་དང་གཅིག་མཚུངས་ཆགས་པ་ནི་ཁོ་པ་
རྣམས་ཀྱི་རེ་འདོད་རེད། དེར་བརྟེན་མི་ངན་རྣམས་ཀྱིས་ཁྱེད་རང་ཁོ་པའི་ཕྱོགས་སུ་
དྲུད་དུ་འཇུག་མི་ཉན། མི་ཞིག་གི་གཤིས་ཀ་གང་ཡིན་གྱི་ངོ་སྤྲོད་ནི། མི་དེས་སུའི་
མཉམ་དུ་འགྲོགས་འདྲིས་བྱེད་པ་གཅིག་པུ་ལས་མ་ཡིན་པར་སུ་དང་སུ་ལ་གཡོལ་
ཐབས་བྱེད་པ་ལ་དཔྱད་ནས་ཀྱང་ཤེས་རྟོགས་ཐུབ་ཀྱི་ཡོད་པ་དྲན་དགོས།
ཐ་མག་འཐེན་པ་དང༌། བཟི་སྨན་དང་། ཆང་རག་སྤྱོད་པ།
གུས་པས་ཆང་རག་མི་འཐུང་བའི་རྒྱུ་མཚན་གཅིག་ནི་རང་ཉིད་ལ་སྐྱིད་པའི་
དུས་ཤིག་ག་དུས་སླེབས་མིན་ཤེས་རྟོགས་ཐུབ་པའི་ཆེད་དུ་ཡིན། ཞེས་སྲིད་དོན་
པ་Lady Astor ལགས་ཀྱིས་གསུངས།
ང་ཡུལ་གྲུ་མང་པོར་འགྲུལ་བཞུད་བྱེད་སྐབས་ལུང་པ་འགའ་ཞིག་གི་ནང་དུ་
ཆང་རག་འཐུང་རྒྱུ་དེ་རྒྱལ་ཁབ་ཀྱི་རྩེད་མོ་ལྟ་བུར་བརྩི་སྲོལ་ཡོད་པ་ཤེས་རྟོགས་
བྱུང་། གལ་ཏེ་ཁྱེད་རང་གིས་ཆང་རག་མ་འཐུང་ན་ཁྱེད་རང་ལ་ནོར་འཁྲུལ་ཞིག་
ཡོད་པར་ངོས་འཛིན་གྱིས་ཁྱེད་རང་ལ་ལྟ་བ་རེད། དེ་རིགས་ཀྱི་ཁས་ལེན་རྩ་ཚིག་
ནི་(Scotch)སི་ཀོ ཌ་ཅི་ཨ་རག་ཡག་པོ་ཡོད་ན་དབྱིན་སྐད་ཞན་པོ་ཡོད་ནའང་མི་
འགྲིག་པ་གང་ཡང་མེད་རེད་ཅེས་པ་འདི་རེད།
ཆང་རག་འཐུང་བ་དང་ཐ་མག་འཐེན་པ་ནི་དེང་སང་ཡིད་དབང་འཕྲོག་པོ་
བཟོས་ཡོད། དེ་དག་གི་(ཆང་རག་དང་ཐ་མག་སྤྱོད་པའི་གོམས་གཤིས་)འགོ་འཛུགས་ནི་
ཐེངས་གཅིག་སྤྲད་པ་ནས་ཡོང་བ་རེད། ཆང་རག་ཅིའི་ཕྱིར་འཐུང་གི་ཡོད་དམ་
ཞེས་ཆང་རག་འཐུང་མཁན་རྣམས་ལ་དྲིས་ན་ཚང་མས་གསལ་བཤད་མང་པོ་བྱེད་
པ་རེད། དཔེར་ན་དུས་སྟོན་སྲུང་བརྩི་ཞུ་རྒྱུ། དགོད་བྲོ་སློང་རྒྱུ། དཀའ་ངལ་བརྗེད་
ཐབས་བྱེད་རྒྱུ། ངལ་གསོ་ཡོང་ཐབས། ཉམས་མྱོང་གསོག་རྒྱུ། གཞན་གྱི་མདུན་དུ་
ཡིད་འཕྲོག་པ་ཡོང་ཐབས། དེང་དུས་དར་སྲོལ་དང་མཐུན་པ་ཡོང་ཐབས། གཞན་
དང་མཉམ་དུ་འདྲིས་ཐབས། ཚོང་དོན་ཆེད་སོགས་འདྲ་མིན་བརྗོད་པ་རེད།
མི་རྣམས་ནི་སོ་སོའི་རོགས་པའི་གནོན་ཤུགས་དང་མཐུན་པར་བྱེད་སྒོ་
སྤེལ་འདོད་བྱེད་པ་རེད། དཔེར་ན། ཁྱེད་རང་ངའི་གྲོགས་པོ་མ་ཡིན་ནམ་ཞེས་
བརྗོད་དེ་ཆང་བླུག་པ་དང༌། སྐབས་ཤིག་ལ། ངའི་འཕྲོད་བསྟེན་གྱི་ཆེད་དུ། ཡང་
སྐབས་རེར་ལམ་ཁར་སྐྱོན་མི་ཡོང་བའི་ཆེད་དུ་ཨ་རག་འཐུང་རོགས་སོགས་ཀྱི་
བརྗོད་ཚིག་འདི་འདྲ་ལ་བརྟེན་ནས་རོགས་པའི་ཤུགས་རྐྱེན་ཐེབས་ཀྱི་ཡོད་པའི་
དངོས་ཡོད་གནས་ཚུལ་ལ་གུས་རང་ཧོན་འཐོར་གྱི་འདུག
གཤམ་གྱི་སྙན་ངག་དེ་སྙན་ངག་མཁན་སུ་ཡིན་གསལ་ཁ་མེད་པ་ཞིག་
གིས་སྤྱི་ཚོགས་ནང་གང་བྱེད་དགོས་མིན་མི་ཤེས་པའི་ཆང་འཐུང་བ་ཞིག་གི་
གནས་བབ་གསལ་བཤད་བྱེད།
ཁྱེད་ཀྱི་འཕྲོད་བསྟེན་ལེགས་ཆེད་དུ། །
ཆང་འཐུང་བྱས་ཡིན་མགྲོན་ཁང་དུ།།
ཁྱེད་ཀྱི་འཕྲོད་བསྟེན་ལེགས་ཆེད་དུ། །
ཆང་འཐུང་བྱས་ཡིན་ཁྱིམ་ནང་དུ།།
ཁྱེད་ཀྱི་འཕྲོད་བསྟེན་ལེགས་ཆེད་དུ། །
ཆང་འཐུང་ཡང་ཡང་མང་པོ་དེས།
ངོས་ཀྱི་འཕྲོད་བསྟེན་(ཕལ་ཆེར)ཤུལ་མེད་བཟོས།།
ཆང་རག་འཐུང་བ་དང་སྣུམ་འཁོར་གཏོང་བ་གཉིས་ཀྱིས་ཚེ་སྲོག་ལ་བར་
ཆད་གཏོང་བ་རེད། དེས་ང་ཚོའི་ཕྲུ་གུ་གསོད་ཀྱི་འདུག ཅེས་པའི་དེབ་ཀྱི་རྩོམ་
པ་པོ་སྐུ་ཞབས་Jery Johnson ལགས་ཀྱིས་ཨ་རིའི་སྨན་ཁང་གི་ཚོགས་པའི་སྙན་
ཐོའི་ནང་དུ་སྨན་ཁང་ཚང་མའི་ནད་པ་ཕྱེད་ཁ་ནི་ཆང་རག་དང་འབྲེལ་བ་ཅན་རེད་
ཅེས་བཀོད་ཡོད། ཕྱི་ལོ་༡༩༨༩ རྒྱལ་ཁབ་ཀྱི་བདེ་འཇགས་ལྷན་ཁང་གི་གློ་བུར་
རྐྱེན་ངན་དངོས་འབྲེལ་དུས་དེབ་ནང་གསལ་ལྟར་ན་ཆུ་ཚོད་སྐར་མ་གཅིག་གི་
ནང་དུ་ཆང་རག་དང་འབྲེལ་བ་ལས་བྱུང་བའི་ནད་པ་གཅིག་རེ་ཡོང་གི་ཡོད།
འཆལ་སྤྱོད་དམ་འདོད་པའི་བརྙན་དེབ།
འཆལ་སྤྱོད་ནི་བུད་མེད་དང་ཕྲུ་གུ་རྣམས་ཀྱི་མི་སྤྱོད་ཉམས་པ་བྱེད་པ་ལས་
གཞན་གང་དང་ཡང་མ་རེད། འཆལ་སྤྱོད་ཀྱི་འབྲས་བུ་གཤམ་གསལ་ལྟར་ཏེ།
བུད་མེད་རྣམས་མི་སྤྱོད་ལས་ཉམས་པར་བྱེད་པ།
ཕྲུ་གུ་རྣམས་གནོད་འཚེ་ཕོག་ཡུལ་དུ་གཏོང་བ།
བཟའ་ཚང་གཏོར་བཤིག་གཏོང་བ།
བཟང་སྤྱོད་ཀྱི་ཆེ་མཐོང་ཉམས་པར་བྱེད་པ།
བཙན་གཡེམ་གོང་འཕེལ་གཏོང་བ།
སྒེར་པ་དང་། ནང་མི། སྤྱི་ཚོགས་གཏོར་བཤིག་གཏོང་བ་སོགས།
ཨ་མི་རི་ཀའི་ནང་དུ་ཆུ་ཚོད་སྐར་ཆ་༤༦ ནང་དུ་བུད་མེད་གཅིག་ལ་
བཙན་གཡེམ་ཕོག་གི་འདུག་ཅེས་ཨ་རི་རྒྱལ་ཡོངས་ནག་ཉེས་ཕོག་ཡུལ་ཉམས་
ཞིབ་དང་སྨན་བཅོས་བསྟི་གནས་ཁང་གིས་ཕྱི་ལོ་༡༩༩༢ ལོའི་སྙན་ཐོའི་ནང་དུ་
བཀོད་ཡོད། ད་དུང་མུ་མཐུད་དེ་བཙན་གཡེམ་བྱེད་མཁན་གྱི་བརྒྱ་ཆ་༨༦ ནས་
འདོད་པའི་བརྙན་དེབ་རྒྱུན་དུ་བེད་སྤྱོད་བྱེད་མཁན་ཡིན་པ་ངོས་ལེན་བྱས་ཡོད།
དེ་ཁོངས་ནས་བརྒྱ་ཆ་༥༧ གྱིས་འཆལ་སྤྱོད་དེབ་ཀྱི་ནང་དུ་འཁོད་པའི་འཁྲིག
སྤྱོད་བྱེད་ཚུལ་རྣམས་བེད་སྤྱོད་གཏོང་ལུགས་ཁས་ལེན་བྱས་ཡོད་ཅེས་གསལ་
ཡོད། མི་འགའ་ཤས་ཀྱིས་སོ་སོའི་ཚོང་གི་ཁེ་ཕན་ཆེད་དུ་འཆལ་སྤྱོད་ཀྱི་དེབ་
པར་སྐྲུན་བྱེད་པ་ནི་རང་ཉིད་ཧ་ཅང་ཉམས་དམའ་བའི་གནས་སུ་ལྷུང་བ་བྱེད་པ་
ཡིན་པས་སེམས་སྐྱོ་འོས་སུ་སྣང༌།
གློག་བརྙན་དང་གཟུགས་མཐོང་རླུང་འཕྲིན་གྱི་ལས་རིམ་ངན་པ།
དེང་དུས་ཀྱི་ཕྲུ་གུ་རྣམས་ཀྱིས་རང་ཉིད་ཀྱི་ཀུན་སློང་དང་གཤིས་སྤྱོད་གློག་
བརྙན་དང་གཟུགས་མཐོང་རླུང་འཕྲིན་བརྒྱུད་ནས་སྦྱོང་བ་ནང་བཞིན་བརྒྱུད་རིམ་
གཞན་གང་ནས་ཀྱང་མི་སྦྱང་། ཚོད་དཔག་བྱས་ན་ཨ་རིའི་ནང་དུ་ལོ་གཞོན་ཞིག་
སློབ་འབྲིང་ཐོན་པའི་སྐབས་སུ་ལོ་གཞོན་དེས་གཟུགས་མཐོང་རླུང་འཕྲིན་ཆུ་ཚོད་
༢༠༠༠༠ དང༌། མི་གསོད་ཁྲག་སྦྱོར་ལོ་རྒྱུས་༡༥༠༠༠ ཆང་རག་དང་འབྲེལ་ཡོད་
༡༠༠༠༠༠ ཙམ་གྱི་ཁྱབ་བསྒྲགས་བལྟས་ཡོད། གཟུགས་མཐོང་རླུང་འཕྲིན་གྱི་
ལས་རིམ་དང་ཚོང་གི་ཁྱབ་བསྒྲགས་ཁག་གིས་ཆང་རག་དང་ཐ་མག་སྤྱོད་པ་དེ་
དགོད་བྲོ་བོ་དང་ཡིད་དབང་འཕྲོག་པ། བཟི་སྨན་ནི་དུས་གསར་གྱི་དར་སྲོལ་ཡིན་
ལུགས་འགྲེལ་བརྗོད་བྱེད། ཁྱབ་བསྒྲགས་དེ་འདྲ་ཡོད་པ་ཡིན་པས་ནག་ཉེས་ཀྱི
ཚད་ཧ་ཅང་མཐོ་པོ་ཡིན་པ་ཡ་མཚན་ཆེ་བ་གང་ཡང་མ་རེད།
དངོས་བྱུང་ངམ་རྟོག་བཟོ་ལས་གྲུབ་པའི་ནང་མི་དང་བུ་དང་བུ་མོའི་ཚུལ་
མིན་གྱི་འབྲེལ་བའི་སྐོར་རྒྱུན་མཐུད་ལས་རིམ་དང་། དེ་མིན་གཟུགས་མཐོང་
རླུང་འཕྲིན་གྱི་ལས་རིམ་ཁག་གིས་ལོ་ན་མ་སོན་གོང་དུ་བུ་དང་བུ་མོའི་དབར་
ཚུལ་མིན་ལུས་འབྲེལ་དང་ལོག་གཡེམ་ཡིད་འཕྲོག་པ་བྱེད་པ་རེད། དེ་དག་ལ་
བརྟེན་ནས་བཟའ་ཚང་དབར་ཁ་ཆད་མེད་པར་ནང་མི་ཁ་གྱེས་བྱེད་པའི་ཚད་མཐོ་
པོ་ཡོང་བ་རེད། འཆར་སྣང་འགྱུར་སླ་བའི་ལྟད་མོ་བ་རྣམས་ཀྱིས་གསར་འགྱུར་
བརྒྱུད་རིམ་གྱི་ལས་རིམ་ཁག་ལ་གཞི་བཞག་ནས་སོ་སོའི་བྱེད་སྒོའི་ཚད་གཞི་
གཏན་འབེབས་བྱེད། ང་ཚོ་གཞི་རྒྱ་ཆེ་ཆུང་ལ་མ་ལྟོས་པར་ཚང་མ་འཆར་སྣང་
འགྱུར་སླ་པོ་ཅན་རེད།
ཆོས་མ་ཡིན་པའི་བྱ་སྤྱོད།
ཆོས་མ་ཡིན་པའི་བྱ་སྤྱོད་དཔེར་ན་ཚིག་ངན་བརྗོད་པ། དོན་མེད་མནའ
སྐྱེལ་བ་སོགས་བྱེད་པ་ནི་རང་ཉིད་ལ་སྒྲིག་ཁྲིམས་དང་རང་གིས་རང་ལ་སྟངས་
འཛིན་མེད་པ་སོགས་སྟོན་པ་རེད།
རོཀ་(Rock)རོལ་དབྱངས།
སྐད་གྲགས་ཆེ་བའི་གཞས་ཚིག་འགའ་ཤས་ཛོར་པོ་ཡོད། ང་ཚོས་གོ་རྒྱུའི་
རོལ་དབྱངས་དང༌། མཐོང་རྒྱུའི་ཞབས་བྲོ་སོགས་ཀྱིས་ང་ཚོར་མངོན་པར་མི་
གསལ་བའི་སྒོ་ནས་གནོན་ཤུགས་སྤྲོད་ཀྱི་ཡོད།
གོམ་རིམ་བདུན་པ། ངེས་པར་དུ་སྒྲུབ་དགོས་པའི་རིགས་ལ་འདོད་པ་ཡོང་
ཐབས་ཤེས་དགོས།
ངེས་པར་དུ་བྱེད་དགོས་པའི་བྱ་བ་ནས་འགོ་འཛུགས་བྱེད་དགོས། དེ་རྗེས་
གང་སྲིད་པའི་བྱ་བ་བྱེད་སྐབས་གློ་བུར་དུ་ཁྱེད་རང་གིས་སྒྲུབ་མི་སྲིད་པའི་བྱ་བ་
བྱེད་པ་ཡོང་གི་རེད། ཅེས་སྐུ་ཞབས་St.Francisལགས་ཀྱིས་གསུངས།
བྱ་བ་འགའ་ཞིག་ནི་འདོད་པ་ཡོད་མེད་ལ་མ་ལྟོས་པར་ངེས་པར་དུ་སྒྲུབ་
དགོས། དཔེར་ན། ཨ་མས་ཕྲུ་གུ་གསོ་སྐྱོང་བྱེད་པ་ནི་རྟག་ཏུ་སྣང་བ་སྐྱིད་པོ་མེད་
པར་སྐབས་རེ་དཀའ་ངལ་ཆེ་བ་ཡང་ཡོང་སྲིད་པ་རེད། ཡིན་ནའང་གལ་ཏེ་ང་
ཚོས་ལས་དོན་ཞིག་རང་གི་འདོད་པར་ཡོང་ཐབས་བྱེད་ཤེས་ན་མི་སྲིད་པ་ཡང་
སྲིད་པར་བཟོ་ཐུབ།
གོམ་རིམ་བརྒྱད་པ། ལས་ཀ་བཟང་པོ་ཞིག་གིས་ཉིན་རེའི་བྱེད་སྒོ་འགོ་འཛུགས་
བྱེད་དགོས།
ཉིན་རེའི་ཞོགས་པ་སྔ་དྲོར་གནས་ཚུལ་བཟང་པོ་ཞིག་མཐོང་བའམ་གོ་བ་
བྱེད་དགོས། མཚན་ཐོག་གཅིག་ལྷོད་ཉལ་བྱས་པའི་རྗེས་སུ་ངོས་ཚོའི་མངོན་
པར་མི་གསལ་བའི་སེམས་དེ་གནས་ཚུལ་གསར་པ་གཟུང་འདོད་ཆེན་པོ་ཆགས་
ཡོད་རེད། དེས་ཉིན་དེའི་ལས་རིམ་གྱི་སྒྲ་གདངས་ལྟ་བུ་བཟོ་བ་དང༌། ཉིན་གང་
ལས་དོན་བཟང་པོ་སྒྲུབ་པ་བྱེད་པའི་ཡང་དག་པའི་སེམས་ཀྱི་དཔར་སྒྲོམ་བསྐྲུན་
པ་རེད། མི་ཚེར་འགྱུར་བ་གཏོང་ཐུབ་པའི་ཆེད་དུ་ང་ཚོས་བསམ་བཞིན་དུ་འབད་
བརྩོན་དང་ཆོད་སེམས་བརྟན་པོས་རང་ཉིད་ཀྱི་བཟང་པོའི་བསམ་བློ་དང་སྤྱོད་པ་
གཉིས་མི་ཚེའི་ཆ་ཤས་སུ་གྲུབ་པར་བྱེད་དགོས། བཟང་པོའི་བསམ་བློ་དང་སྤྱོད་པ་
གཉིས་རང་གི་གོམས་གཤིས་སུ་མ་གྱུར་བར་དུ་ཉིན་ལྟར་སྦྱོང་བརྡར་བྱེད་དགོས།
གལ་ཏེ་ཁྱེད་རང་མི་ཚེ་ལ་འགྱུར་བ་གཏོང་འདོད་ཡོད་ན་འཕྲལ་དུ་འགོ་
འཛུགས་བྱེད་དགོས་པ་ཡིན།ཞེས་སྐུ་ཞབས་Williaen Jamesམཆོག་གིས་གསུངས།
ཁྱེད་རང་གིས་གོང་དུ་བཤད་པའི་གོམ་པ་བརྒྱད་པོ་དེ་དག་ངོས་ལེན་བྱས་
ན་ཁྱེད་རང་རྒྱལ་ཁ་འཐོབ་མཁན་དུ་འགྱུར་གྱི་རེད།
རྒྱལ་ཐོབ་པ་དང་རྒྱལ་ཕམ་པ་གཉིས་ཀྱི་འགལ་ཟླ།
༡ རྒྱལ་ཐོབ་པ་ནི་རྟག་ཏུ་དཀའ་ངལ་སེལ་ཐབས་ཀྱི་ཆ་ཤས་རེད།
རྒྱལ་ཕམ་པ་ནི་རྟག་ཏུ་དཀའ་ངལ་གྱི་ཆ་ཤས་རེད།
༢ རྒྱལ་ཐོབ་པ་ལ་རྟག་ཏུ་ལས་རིམ་མམ་བྱེད་སྒོ་ཡོད།
རྒྱལ་ཕམ་པ་ལ་རྟག་ཏུ་སྙད་འདོགས་ཡོད།
༣ རྒྱལ་ཐོབ་པས། ཁྱེད་རང་གི་ཆེད་དུ་ངས་བྱེད་ཆོག་ཅེས་བརྗོད།
རྒྱལ་ཕམ་པས། འདི་ངའི་ལས་དོན་མ་རེད་ཅེས་བརྗོད།
རྒྱལ་ཐོབ་པས་དཀའ་ངལ་ཚང་མར་ཐབས་ཤེས་རེ་མཐོང༌།
རྒྱལ་ཕམ་པས་ཐབས་ཤེས་ཚང་མར་དཀའ་ངལ་རེ་མཐོང་།
༥ རྒྱལ་ཐོབ་པས། དེ་ནི་(བསྒྲུབ་རྒྱུ་)དཀའ་ངལ་ཡིན་ནའང་སྲིད་པ་རེད་ཅེས་སྨྲ།
རྒྱལ་ཕམ་པས། དེ་ནི་(བསྒྲུབ་རྒྱུ་)སྲིད་པ་ཡིན་ནའང་ཧ་ཅང་ཁག་པོ་རེད་
ཅེས་སྨྲ།
༦ རྒྱལ་ཐོབ་པས་ནོར་འཁྲུལ་བྱེད་སྐབས། ངས་ནོར་འཁྲུལ་ཤོར་འདུག་ཅེས་བརྗོད།
རྒྱལ་ཕམ་པས་ནོར་འཁྲུལ་བྱེད་སྐབས། དེ་ནི་ངའི་ནོར་འཁྲུལ་མ་རེད་ཅེས་
བརྗོད།
༧ རྒྱལ་ཐོབ་པས་ཆོད་སེམས་བརྟན་པོ་བྱེད།
རྒྱལ་ཕམ་པས་ཁས་ལེན་མང་པོ་བྱེད།
༨ རྒྱལ་ཐོབ་པ་ལ་རྨི་ལམ་ཡོད།
རྒྱལ་ཕམ་པ་ལ་འཆར་གཞི་ཡོད།
༩ རྒྱལ་ཐོབ་པས། གང་ཡིན་རུང་ངས་ངེས་པར་དུ་བྱེད་ཀྱི་ཡིན་ཞེས་བརྗོད།
རྒྱལ་ཕམ་པས། གང་ཡིན་རུང་ངེས་པར་དུ་བྱེད་དགོས་འདུག་ཅེས་བརྗོད།
༡༠ རྒྱལ་ཐོབ་པ་ནི་ཚོགས་པའི་ཆ་ཤས་ཤིག་རེད།
རྒྱལ་ཕམ་པ་ནི་ཚོགས་པ་ལས་ཐ་དད་པ་རེད།
༡༡ རྒྱལ་ཐོབ་པས་ཁེ་ཕན་མཐོང༌།
རྒྱལ་ཕམ་པས་དཀའ་སྡུག་མཐོང༌།
༡༢ རྒྱལ་ཐོབ་པས་བྱེད་ཐུབ་འོས་སུ་མཐོང་།
རྒྱལ་ཕམ་པས་དཀའ་ངལ་མཐོང་།
༡༣ རྒྱལ་ཐོབ་པས་ཕྱོགས་གཉིས་ཀ་རྒྱལ་བར་ཡིད་ཆེས་བྱེད།
རྒྱལ་ཕམ་པས་རང་ཉིད་རྒྱལ་བ་དང་གཞན་ཞིག་ཕམ་པར་ཡིད་ཆེས་བྱེད།
༡༤ རྒྱལ་ཐོབ་པ་ནི་ཚ་དྲོད་སྟངས་འཛིན་འཕྲུལ་ཆས་ལྟར་རེད།
རྒྱལ་ཕམ་པ་ནི་ཚ་དྲོད་འཇལ་བྱེད་ཡོ་ཆས་ལྟ་བུ་རེད།
༡༥ རྒྱལ་ཐོབ་པས་(མ་འོངས་པའི་)ནུས་པ་མཐོང༌།
རྒྱལ་ཕམ་པས་འདས་པ་མཐོང༌།
༡༦ རྒྱལ་ཐོབ་པས་སོ་སོས་གང་བརྗོད་དགོས་མིན་འདེམས་ཀ་བྱེད།
རྒྱལ་ཕམ་པས་སོ་སོས་འདེམས་ཀ་གང་བྱེད་དགོས་མིན་བརྗོད།
༡༧ རྒྱལ་ཐོབ་པས་ཁ་རྩོད་དྲག་པོ་བྱས་ཀྱང་རྗོད་ཚིག་འཇམ་པོ་བེད་སྤྱོད་གཏོང་།
རྒྱལ་ཕམ་པས་ཁ་རྩོད་འཇམ་པོ་བྱས་ཀྱང་རྗོད་ཚིག་དྲག་པོ་བེད་སྤྱོད་བྱེད།
༡༨ རྒྱལ་ཐོབ་པས་བཟང་སྤྱོད་ཐོག་ནས་ལང་སྟངས་བརྟན་པོ་བྱས་ཀྱང་གནས་
ཚུལ་ཆུང་ཆུང་དང་ནང་འགྲིག་བྱེད།
རྒྱལ་ཕམ་པས་གནས་ཚུལ་ཆུང་ཆུང་ཐོག་ལང་སྟངས་བརྟན་པོ་བྱས་ཀྱང་
བཟང་སྤྱོད་དང་ནང་འགྲིག་བྱེད།
༡༩ རྒྱལ་ཐོབ་པས་གཞན་གྱི་བསམ་ཚུལ་ཤེས་པའི་ལྟ་བ་དམ་འཛིན་བྱེད་
པ་རེད། (དེ་ལྟའི་ལྟ་བ་ནི་) གཞན་གྱིས་རང་ཉིད་ལ་བྱེད་པར་མི་འདོད་པའི་
རིགས་གཞན་ལ་བྱེད་མི་རུང་།
རྒྱལ་ཕམ་པས། གཞན་གྱིས་ཁྱེད་རང་ལ་མ་བྱས་སྔོན་དུ་ཁྱེད་རང་གིས་
གཞན་ལ་བྱེད་དགོས་ཞེས་པའི་ལྟ་བ་དམ་འཛིན་བྱེད།
༢༠ རྒྱལ་ཐོབ་པས་གནས་དོན་གང་ཞིག་ཐོན་པའམ་གྲུབ་པ་རང་ཉིད་ཀྱིས་བཟོ།
རྒྱལ་ཕམ་པས་གནས་དོན་གང་ཞིག་ཐོན་པའམ་གྲུབ་པར་ངང་སྒུག་བྱེད།
༢༡ རྒྱལ་ཐོབ་པས་འཆར་གཞི་འགོད་པ་དང་དེ་བསྒྲུབ་རྒྱུར་གྲ་སྒྲིག་བྱེད་པ་
རེད། གྲ་སྒྲིག་ཅེས་པའི་ཚིག་འདི་གནད་དགག་ཆེན་པོ་རེད།
ལག་བསྟར་བྱེད་པའི་རིམ་པ།
གལ་ཏེ་ཁྱེད་རང་ལ་གྲུབ་འབྲས་མ་སོན་ན་རེ་སྟོང་ཆགས་སྲིད་པ་རེད།
ཡིན་ནའང་གལ་ཏེ་ཁྱེད་རང་གིས་འབད་བརྩོན་མ་བྱས་ན་ཁྱེད་རང་ནག་ཉེས་ཅན་
དུ་འགྱུར་ངེས་རེད། ཅེས་སྐུ་ཞབས་Beverly Sillsལགས་ཀྱིས་གསུངས།
ལེ་ཚན་འདི་གོང་དུ་འགྲེལ་བརྗོད་བྱས་ཟིན་པའི་ལག་བསྟར་བྱེད་པའི་རིམ་
པ་བརྒྱད་བསྐྱར་བརྗོད་བྱས་ནས་མཇུག་བསྡུ་རྒྱུ་ཡིན།
གོམ་རིམ་བརྒྱད་སླར་ཡང་འདི་ལྟ་སྟེ།
བཟང་ཕྱོགས་སུ་ལྷ་དགོས།
ལས་དོན་གང་ཡིན་རུང་དུས་ཐོག་ཏུ་ལམ་སང་བྱེད་ཐུབ་པའི་གོམས་
གཤིས་ཤིག་འཇགས་དགོས།
བཀའ་དྲིན་རྗེས་དྲན་གྱི་བསམ་བློ་སྐྱེད་དགོས།
སློབ་སྦྱོང་ངམ་ཤེས་ཡོན་ལས་རིམ་ནང་མུ་མཐུད་འཛུལ་ཞུགས་བྱེད་དགོས།
རང་བཀུར་གྱི་བསམ་བློ་བཟང་པོ་བསྐྲུན་དགོས།
ཤུགས་རྐྱེན་ངན་པའི་འོག་ཏུ་མ་འཚུད་པ་བྱེད་དགོས།
ངེས་པར་དུ་སྒྲུབ་དགོས་པའི་རིགས་ལ་འདོད་པ་ཡོང་ཐབས་ཤེས་དགོས།
ལས་ཀ་བཟང་པོ་ཞིག་གིས་ཉིན་རེའི་བྱེད་སྒོ་འགོ་འཛུགས་བྱེད་
དགོས་སོ།། །།
ལག་བསྟར་བྱེད་ཐབས།
༡ བྱེད་སྒོའི་རིམ་པ་འདི་རྣམས་བརྗེད་ཐོའི་ཤོག་བྱང་སྟེང་བྲིས་ནས་ཉིན་
གྲངས་ཉི་ཤུ་རྩ་གཅིག་རིང་ཉིན་ལྟར་ཀློག་དགོས།
རྗེས་ཀྱི་སྐར་མ་༣༠ ནང་འོག་གི་དྲི་བ་རྣམས་ལ་ལན་འདེབས་བྱེད་དགོས།
༢ བྱེད་སྒོའི་རིམ་པ་རེ་རེ་གཤམ་འོག་སོ་སོར་བེད་སྤྱོད་ཇི་ལྟར་བྱེད་དམ།
ཁྱིམ་དུ།
ལས་གནས་སུ།
སྤྱི་ཚོགས་ནང་དུ།
༣ རང་ཉིད་ལ་ཡར་རྒྱས་སམ་འགྱུར་བ་གཏོང་དགོས་གང་ཡོད་ཐོ་འགོད་བྱེད།
༤ ཡར་རྒྱས་སམ་འགྱུར་བ་དེ་དག་རེ་རེའི་རང་དང་གཞན་ལ་ཕན་ཐོགས་
གང་ཡོད་ཐོ་འགོད་བྱེད།
༥ མཐའ་དོན་དུས་ཚོད་རེའུ་མིག་གཏན་འབེབས་ལྟར་ཡར་རྒྱས་སམ་འའགྱར
བ་གཏོང་རྒྱུའི་ཆོད་སེམས་དགོས།

ལེ་ཚན་གསུམ་པ།
གྲུབ་འབྲས་སོན་པའམ་དོན་སྨིན་བྱུང་བ།

གྲུབ་འབྲས་རྩེ་ཕུད་སོན་པ་པོ་རྣམས་ཀྱིས་རང་ཉིད་ཀྱི་དུས་ཚོད་འབྲས་
བུ་སྨིན་དུ་མི་རུང་བ་དང༌། ལྡོག་དཀའ་བའི་ལས་ཀྱི་ཐོག་ཆུད་ཟོས་སུ་མི་གཏོང༌།
ཁོང་རྣམས་ཀྱིས་སོ་སོའི་བསམ་བློའི་གནས་བབ་གང་ཞིག་ལ་བརྟེན་ནས་ལས་
དོན་སྨིན་པ་ཡོང་གི་ཡོད་པའི་གནས་ལུགས་ཤེས་པའི་ཐོག་ནས་བསམ་བློ་སྒྲུབ་
ཕྱོགས་སུ་གཏོང་བ་རེད། ཅེས་མཁས་དབང་སྐུ་ཞབས་Dr. Seymour Epsterin
མཆོག་གིས་གསུངས།
ཁྱེད་རང་གི་བསམ་བློ་དེ་ཁྱེད་རང་གི་དགོས་མཁོའི་ཐོག་ཏུ་འཇོག་པ་མ་
གཏོགས་ཁྱེད་རང་ལ་དགོས་མཁོ་མེད་པའི་ཐོག་ཏུ་འཇོག་མི་རུང་། གྲུབ་འབྲས་
སོན་པ་ནི་གློ་བུར་བའམ་གདོང་ཐུག་ལྟ་བུ་མ་རེད། དེ་ནི་ཁྱེད་རང་གི་བསམ་བློའི་
འཁྱེར་སོ་ལས་བྱུང་བ་ཞིག་རེད། བསམ་བློའི་འཁྱེར་སོ་ནི་ཁྱེད་རང་གི་འདེམས་
ཀ་རེད། དེས་ན་གྲུབ་འབྲས་སོན་པ་ཞེས་པ་ནི་སྟེས་དབང་གིས་མིན་པར་
འདེམས་ཀ་ལས་བྱུང་བ་ཞིག་རེད།
སྐབས་ཤིག་ཡི་ཤུའི་ཆོས་པ་ཞིག་སྣུམ་འཁོར་ནང་སྐྱོད་སྐབས་ཧ་ཅང་
མཛེས་སྡུག་ལྡན་པའི་ཞིང་ཁ་ཞིག་མཐོང་བས། དེའི་འགྲམ་དུ་བབས་ཏེ་ཞིང་
ཁ་དེའི་ཡོན་ཏན་བརྗོད་བཞིན་སྡོད་སྐབས། ཞིང་ཁར་རྨོ་འདེབས་འཕྲུལ་འཁོར་
གཏོང་བའི་ཞིང་པ་དེས་ཡི་ཤུའི་ཆོས་པ་མཐོང་བ་དང་མདུན་ནས་འགྲོ་སྐབས།
ཡི་ཤུའི་ཆོས་པ་དེས། ཁྱེད་རང་ལ་དཀོན་མཆོག་གིས་མཛེས་སྡུག་ལྡན་པའི་
ཞིང་ཁ་འདི་འདྲ་གནང་འདུག་པས། དཀོན་མཆོག་གི་སྐུ་དྲིན་དྲན་དགོས། ཞེས
གསུངས་པར་ཞིང་པ་དེས། ལགས་སོ། །དཀོན་མཆོག་གིས་ང་ལ་ཞིང་ཁ་འདི་
འདྲ་གནང་བྱུང༌། ངས་ཁོང་གི་སྐུ་དྲིན་དྲན་གྱི་ཡོད། འོན་ཀྱང༌། ཞིང་ཁ་འདི་ཆ་
ཚང་དཀོན་མཆོག་གིས་བདག་ཏུ་བཟུང་སྐབས་ཁྱོད་ཀྱིས་མཐོང་ཐུབ་དགོས།
ཞེས་ལན་བཏབ།
མི་འགའ་རེ་ལ་ལམ་ལྷོང་ངམ་ལས་དོན་གྲུབ་པ་གཅིག་རྗེས་གཉིས་མཐུད་
ཡོང་བ་དང༌། འགའ་ཤས་ལ་དེ་ལྟར་མི་ཡོང་བ་གང་ཡིན་ནམ། མི་འགའ་རེས་མི་
ཚེའི་ནང་གི་འགལ་རྐྱེན་དུ་མར་གདོང་ལེན་ཐུབ་སྟེ་རང་གི་དམིགས་དོན་འགྲུབ་
ཐུབ་པ་དང༌། འགའ་རེས་མི་ཚེ་ཧྲིལ་པོར་སྡུག་རུས་བརྒྱབ་ཀྱང་དམིགས་ཡུལ་
མི་གྲུབ་པ་ཡོང་གི་ཡོད་པ་གང་རེད་དམ། གལ་ཏེ་གོང་གི་དྲི་བ་གཉིས་པོའི་ལན་
རྣམས་ཁྱེད་རང་གི་སློབ་སྦྱོང་གི་ཆ་ཤས་སུ་གྱུར་ཐུབ་ན་ཁྱེད་རང་གིས་མི་ཚེར་
གསར་བརྗེ་སྐྲུན་ཐུབ་པ་ཡོང་གི་རེད།
གྲུབ་འབྲས་སོན་པའམ་དོན་སྨིན་བྱུང་བ་ཞེས་པ་གང་རེད་དམ།
གལ་ཏེ་དོན་དམ་པར་གྲུབ་འབྲས་སོན་པ་ཞིག་འདོད་ན་ཕམ་ཉེས་ཅན་
རྣམས་མི་དགའ་བའི་བྱ་བ་དེ་དག་བྱེད་རྒྱའི་གོམས་གཤིས་འཇགས་པ་བྱེད་
དགོས།ཞེས་གསུངས། (གསུང་བ་པོ་སུ་ཡིན་ཁ་གསལ་མ་མཆིས)
གྲུབ་འབྲས་སོན་པ་དང་ཕམ་ཉེས་བྱུང་བ་གཉིས་ཀྱི་ཐོག་ཉམས་ཞིབ་མང་
པོ་བྱུང་ཡོད། གྲུབ་འབྲས་སོན་པའི་གསང་གནད་རྣམས་གྲུབ་འབྲས་སོན་པའི་
མིའི་ལོ་རྒྱུས་ཁག་ལས་ཤེས་ཐུབ། ལམ་ལྷོང་ཅན་གྱི་སྐྱེས་བུ་རྣམས་ལ་དུས་ཚོད་
ནམ་ཡིན་དང་སོ་སོའི་བསླབ་གཞི་གང་ཡིན་ལ་མ་ལྟོས་པར་དམིགས་བསལ་ཐུན་
མོང་གི་ཁྱད་ཆོས་མི་འདྲ་བ་འགའ་རེ་ཡོད། གལ་ཏེ་ང་ཚོས་ལམ་ལྷོང་ཅན་གྱི་མིའི་
ཁྱད་ཆོས་རྣམས་ངོས་འཛིན་གྱིས་རང་ཐོག་ཏུ་འབེབས་ཐུབ་ན་ང་ཚོ་ཚང་མའང་
ལམ་ལྷོང་ལྡན་པ་ཆགས་ཐུབ་ཀྱི་རེད།
ཕྱོགས་མཚུངས་ཕམ་ཉེས་ཅན་ནམ་ལམ་ལྷོང་མི་ལྡན་མཁན་རྣམས་ལའང་
ཐུན་མོང་གི་ཁྱད་ཆོས་མང་པོ་ཡོད་རེད། ང་ཚོས་ཁྱད་ཆོས་འདི་རིགས་དོར་ཐུབ་
ན་ང་ཚོ་ལམ་ལྷོང་མི་ལྡན་པ་ཆགས་ཀྱི་མ་རེད། ལམ་ལྷོང་ནི་སྦས་དོན་ཞིག་མ་རེད།
དེ་ནི་གཞི་རྩའི་ལམ་ལུགས་འགའ་ཞིག་བསྟུད་མར་ལག་བསྟར་བྱས་པའི་འབྲས་བུ་
རེད། ལམ་ལྷོང་མ་བྱུང་བ་ནི་ནོར་འཁྲུལ་འགའ་རེ་ཐེངས་མང་བསྐྱར་བཟློས་བྱས་
པའི་འབྲས་བུ་རེད། གནད་དོན་འདི་ཧ་ཅང་སྟབས་བདེ་པོ་ཞིག་ཏུ་སྣང་ཡང་དངོས་
ཡོད་ལ་བདེན་པ་ཕལ་ཆེ་བ་ནི་སྟབས་བདེ་པོ་ཤ་སྟག་རེད། ངས་འདི་ཚོ་ལས་སླ་པོ་
རེད་བརྗོད་ཀྱི་མེད། འོན་ཀྱང་སྟབས་བདེ་པོ་རེད་ཅེས་བརྗོད་ཀྱི་ཡོད།
ཡང་ཡང་དགོད་ཅིང་ཟབ་མོའི་མཛའ་བརྩེའི་ཆེད། །
ཤེས་རབ་ཅན་གྱི་སྐྱེས་བུའི་གུས་ཞབས་དང༌།།
བཙས་པའི་ཕྲུ་གུའི་བརྩེ་དུང་སོན་པའི་སླད།།
དྲང་པོའི་སྐྱོན་འཛུགས་བྱེད་པོའི་ངོས་ལེན་དང༌།
གྲོགས་རྫུན་སླུ་བྲིད་བཟོད་སྒོམ་ཐུབ་པའི་ཆེད། །
ཡིད་འོང་དངོས་པོར་དགའ་ཚོར་བསྐྱེད་པའི་སླད།
གཞན་ལ་ཡོད་པའི་ཡོན་ཏན་མཆོག་རྙེད་ཆེད།།
རང་ལ་རེ་བའི་བསམ་པ་མེད་པའི་ཐོག།
རང་གིས་གཞན་ལ་ཕན་པ་སྒྲུབ་པའི་ཆེད། །
བྱེད་སྒོ་གང་ཞིག་ལེགས་གྲུབ་སོན་པའི་དཔེར། །
ཕྲུ་གུའི་གསོ་སྐྱོང་ལེགས་པར་གྲུབ་པ་དང༌། །
བདག་མེད་སྲོག་ཆག་སྲུང་སྐྱོབ་ཐུབ་པ་དང་།
ལྡུམ་ར་ཆུང་ངུ་གསར་འཛུགས་ཐུབ་པའམ། །
སྤྱི་ཚོགས་ནང་ཡོད་དཀའ་རྙོག་བསྒྲལ་ཐུབ་པ།
སྤྲོ་སེམས་ཆེན་པོས་བརྩེས་ཤིང་བགད།།
བསྟོད་པའི་ཚིག་གིས་གླུ་དབྱངས་བསྒྲགས། །
ཁྱེད་ཉིད་འཚོ་བས་མི་ཞིག་གི། །
མི་ཚེ་བདེ་ཞིང་སླ་བར་བཟོས།།
དོན་སྨིན་སོན་པ་བྱུང་ཞེས་བྱ། །ཞེས་སྙན་ངག་མཁན་སུ་ཡིན་མི་ཤེས་པ་ཞིག་གིས།
གྲུབ་འབྲས་སོན་པའམ་དོན་སྨིན་བྱུང་བ་ཞེས་པའི་འགྲེལ་བརྗོད་ཇི་ལྟར་བྱེད་དམ།
སྐྱེས་བུ་གང་ཞིག་ལ་གྲུབ་འབྲས་སོན་པ་ཡོང་བ་དེ་གང་དང་གང་གིས་
བྱས་སམ། གྲུབ་འབྲས་སོན་པའམ་ལམ་ལྷོང་བྱུང་བ་ངོས་འཛིན་གང་འདྲ་བྱེད་
དམ། མི་འགའ་རེས་རྒྱུ་ནོར་ལོངས་སྤྱོད་ཀྱིས་ཕྱུག་པོ་གྱུར་པ་ལ་གོ་སྲིད། ཡང་
འགའ་རེས་རང་ཉིད་ལ་ཆེ་མཐོང་ཐོབ་པ། འཕྲོད་བསྟེན་ཡག་པོ་ཡོད་པ། ནང་མི་
འཆམ་མཐུན་ཡོད་པ། སྐྱིད་སྣང་ཆེ་བ། འདོད་པ་ཁེངས་པ། སེམས་ནང་དུ་ཞི་བ
ཡོད་པར་ངོས་འཛིན་བྱེད། གནས་ཚུལ་འདི་དག་ལ་བལྟས་ན་ལམ་ལྷོང་ངམ་གྲུབ་
འབྲས་སོན་པ་ཞེས་པ་འདི་གང་ཟག་རེ་རེ་ལ་བརྟེན་པ་ཞིག་ཡིན་པ་ར་འཕྲོད་ཐུབ་
ཀྱི་འདུག མི་རེ་རེ་ལ་གྲུབ་འབྲས་སོན་པ་མི་འདྲ་བ་རེ་རེ་ཡོང་ཆོག་པ་ཡིན། ངས་
འོག་གི་འགྲེལ་བརྗོད་འདི་གྲུབ་འབྲས་སོན་པ་ཞེས་པའི་གོ་དོན་ཡག་ཤོས་ཡིན་
པར་བསམ་གྱི་འདུག
དགེ་མཚན་ཡོད་པའི་བསྒྲུབ་བྱ་ཞིག་རིམ་བཞིན་གོང་འཕེལ་གྱིས་ལེགས་
པར་མངོན་དུ་གྱུར་པ་ཞིག་ལ་གྲུབ་འབྲས་སོན་པ་ཞེས་བརྗོད། ཅེས་སྐུ་ཞབས་
Earl Nightingaleམཆོག་གིས་གསུངས།
ང་ཚོས་འགྲེལ་བརྗོད་འདི་ལ་ཞིབ་ཏུ་བལྟ་བར་བྱ།
“རིམ་བཞིན་གོང་འཕེལ་”ཞེས་པས་གྲུབ་འབྲས་ནི་འགྲུལ་བཞུད་ཡིན་པ་མ་
གཏོགས་དམིགས་ཡུལ་ལྟ་བུ་མ་ཡིན། ང་ཚོས་བསྒྲུབ་བྱ་གཅིག་གྲུབ་རྗེས་བསྒྲུབ་
བྱ་གཞན། དེ་ལས་གཞན་སོགས་དམིགས་ཡུལ་དུ་འཇོག་དགོས་པ་ཡིན།
“ལེགས་པར་མངོན་དུ་གྱུར་པ་”ཞེས་པས་གྲུབ་འབྲས་ནི་(ལས་སྒྲུབ་པ་པོ་རང་
ཉིད་ཀྱི་)མྱོང་ཚོར་ཞིག་ཡིན་པ་དང༌། ཕྱི་རོལ་གྱི་ནུས་པས་རང་ཉིད་ལམ་ལྷོང་ཅན་
ཡིན་པའི་སྤྲོ་སྣང་སྤྲོད་མི་ཐུབ། སྤྲོ་སྣང་དེ་ལྟ་བུ་རང་ཉིད་ཀྱིས་སེམས་ནང་དུ་ཚོར་
ཐུབ་པ་བྱེད་དགོས། རྒྱུ་མཚན་དེ་ལ་བརྟེན་ནས་མཚམས་རེ་གྲུབ་འབྲས་སོན་
པའམ་ལམ་ལྷོང་བྱུང་བ་ཕྱི་ལྟར་དུ་དམིགས་བསལ་གང་ཡང་མེད་པར་སྣང༌།
“དགེ་མཚན་ཅན་”ཞེས་པ་བཟང་སྤྱོད་དང་འབྲེལ་བ་དགོས། བཟང་སྤྱོད་
དང་བྲལ་བའི་དམིགས་ཡུལ་ལམ་བསྒྲུབ་བྱ་ནི་དགེ་མཚན་མེད་པ། ང་ཚོ་ལམ་
འདི་གཉིས་ཀྱི་ཕྱོགས་གང་དུ་སྐྱོད་ཀྱི་འདུག་གམ། དགེ་མཚན་ཡོད་མེད་ཀྱིས་
ང་ཚོའི་འགྲུལ་ལམ་གྱི་སྤུས་ཀ་ཐག་གཅོད་བྱེད་ཀྱི་ཡོད་རེད། ལངས་ཕྱོགས་འདི་
འདྲས་མི་ཚེའི་གནད་དོན་དང་འདོད་པ་སྐོང་གི་ཡོད། དམིགས་ཡུལ་ལམ་བསྒྲུབ་
བྱ་གཟུང་རྒྱུ་གལ་གནད་ཆེ། གང་ཡིན་ཞེ་ན། ང་ཚོས་རང་ཉིད་ཕྱོགས་གང་དུ་སྐྱོད་
ཀྱི་ཡོད་མེད་ཚོད་དཔག་བྱེད་ཐུབ། འདོད་པ་མ་ཚིམ་པའི་གྲུབ་འབྲས་སོན་པ་ནི་
སྟོང་པ་རེད། (དོན་དང་ལྡན་པ་མ་རེད།)
ངས་གྲུབ་འབྲས་སོན་པའམ་ལམ་ལྷོང་ཡོང་བའི་རྒྱུ་གཙོ་བོ་གང་ཡིན་ཤེས་
རྟོགས་ཐུབ་ཀྱི་མེད་ཀྱང་ལམ་ལྷོང་མི་ཡོང་བའི་ལྡེ་མིག་ནི་རང་གི་འཁོར་ཡོངས་
རྫོགས་ཀྱིས་རང་ཉིད་ལ་དགའ་པོ་ཡོང་ཐབས་བྱེད་པ་དེ་རེད། ཅེས་སྐུ་ཞབས་Bill
Cosbyམཆོག་གིས་གསུངས།
མི་ཚང་མས་ཁྱེད་རང་ལ་དགའ་པོ་དང་མོས་མཐུན་བྱས་པ་ཙམ་ལ་གྲུབ་
འབྲས་སོན་པ་ཞེས་བརྗོད་མི་རུང༌། མི་འགའ་རེས་མི་དགའ་བཞིན་དུ་ཐབས་ཤེས་
གཞན་མེད་པར་བརྟེན་དགའ་ཁུལ་བྱེད་པ་རེད། མོས་མཐུན་མེད་པའི་མི་རྣམས
ཀྱིས་བསྔགས་བརྗོད་ཐོབ་པ་ལས་ལྐུགས་པས་རང་ཉིད་ལ་སྐྱོན་བརྗོད་བྱུང་བ་འཐད་
པར་བྱེད་ཀྱི་ཡིན། ངས་གྲུབ་འབྲས་སོན་པ་ནི་སེམས་ཤུགས་དང༌། འདུན་པ། སྡུག་
རུས་ལས་བྱུང་བའི་ལམ་འགྲོའི་རྣམ་འཕྲུལ་ཞིག་ཡིན་པ་མཐོང་གི་འདུག
གྲུབ་འབྲས་སོན་པ་དང་སྐྱིད་སྣང་གཉིས་ལག་པ་གཡས་གཡོན་བཞིན་
མཉམ་དུ་འགྲོ་བ་རེད། གྲུབ་འབྲས་སོན་པ་ནི་ཁྱེད་རང་ལ་གང་དགོས་པ་རྣམས་
ཐོབ་པ་དང༌། སྐྱིད་སྣང་ནི་ཁྱེད་རང་ལ་གང་ཐོབ་པ་དེ་འདོད་པའི་ཚོར་སྣང་ཞིག
རེད། ཡོད་པ་ཙམ་གྲུབ་འབྲས་མིན། ཡོད་པ་ཙམ་གྲུབ་འབྲས་མིན་པའི་གནད་དོན
མང་པོ་ཡོད་དེ།
ཡོད་པ་ལས་ལྷག་པ། འཚོ་གནས་ཐུབ་པ་དགོས།
རེག་པ་ལས་ལྷག་པ། ཚོར་ཐུབ་པ་དགོས།
ལྟ་བ་ལས་ལྷག་པ། དཔྱོད་ཐུབ་པ་དགོས།
ཀློག་པ་ལས་ལྷག་པ། བློ་ཡུལ་དུ་གཏོད་ཐུབ་པ་དགོས།
གོ་བ་ལས་ལྷག་པ། ཉན་ཐུབ་པ་དགོས།
ཉན་པ་ལས་ལྷག་པ། དོན་རྟོགས་པ་དགོས། ཞེས་སྐུ་ཞབས་John H
Rhoades མཆོག་གིས་གསུངས།
གྲུབ་འབྲས་སོན་པར་བར་ཆད་འགའ་ཞིག་ཡོད་པ་གཤམ་གསལ། (གེགས་ངོ་མའམ་
ཡང་ན་འཆར་སྣང་།)
ང་རྒྱལ།
གྲུབ་འབྲས་སོན་པ་ཡང་ན་ཕམ་ཉེས་ཡོང་སྙམ་པའི་ཞེད་སྣང༌། གདེང་
སྤོབས་དམའ་བ།
འཆར་གཞི་མེད་པ།
དམིགས་ཡུལ་གཏན་འཁེལ་མེད་པ།
མདུན་ལམ་བརྗེ་བ།
ལས་རིམ་ཕྱིར་བཤོལ་བྱེད་པ།
ནང་མིའི་ལས་འགན་སྣ་མང་ཐོག་ཏུ་བབས་པ།
དཔལ་འབྱོར་གྱི་ཉེན་སྲུང་མེད་པ།
དམིགས་གཏད་བོར་བ།
དངུལ་གྱི་ཆེད་དུ་ཕུགས་ཕན་འཆར་སྣང་བློས་གཏོང་བྱེད་དགོས་བྱུང་བ།
ཟླ་གྲོགས་ལས་རམ་འདེགས་མི་ལེན་པ།
ཁས་ལེན་བྱེད་རྒྱུ་མང་དྲགས་པ།
ཁ་ཆད་བརྟན་པོ་མ་བཟུང་བ།
སྦྱོང་བརྡར་ཉུང་དྲགས་པ།
སྡུག་རུས་ཆུང་དྲགས་པ།
གལ་གནད་ཆེ་ཆུང་གོ་ལྡོག་པ།
ནུས་སྟོབས་ཀྱི་ཁྱད་པར་ཆུང་ངུས་རྒྱལ་ཐུབ་པ་བྱེད།
མིའི་ནུས་སྟོབས་ཀྱི་ཁྱད་པར་ཆུང་ངུ་ལ་བརྟེན་ནས་རྒྱལ་བ་བྱེད་པ་ཡོང་
བ་ལ་ང་ཚོས་ལས་དོན་རྩེ་ཕུད་དམ་ཡག་ཤོས་སྒྲུབ་ཐབས་བྱེད་པ་མ་གཏོགས་
སྐྱོན་མེད་ཡང་དག་པ་སྒྲུབ་རྒྱུར་བརྩོན་མི་རུང༌། ཡང་དག་པ་སྒྲུབ་པར་བྱེད་པ་
ནི་རིག་པ་སྒྲིམ་དྲགས་པ་དང༌། རྩེ་ཕུད་སྒྲུབ་ཐབས་བྱེད་པ་ནི་ཡར་རྒྱས་གཏོང་
ཕྱོགས་ཡིན་པས་ཇེ་ལེགས་ཇེ་ལེགས་སུ་སྐྱོད་མི་ཐུབ་པ་གང་ཡང་མེད། ང་ཚོར་
གང་དགོས་པ་ནི་རྣོ་ངར་ཕྲན་བུ་ཞིག་རེད། རྟ་རྒྱུགས་བང་རྩལ་འགྲན་སྡུར་ནང་
ཨང་དང་པོ་དང་གཉིས་པའི་བྱ་དགའི་རིན་ཐང་དབར་ལྡབ་ལྔའམ་བཅུའི་ཁྱད་པར་
ཡོད་པ་ལ་བརྟེན་ནས་རྟ་གཉིས་ཀྱི་མགྱོགས་ཚད་ལ་འདི་འདྲའི་ཁྱད་པར་ཡོད་པ་
མཚོན་མི་ཐུབ། མགྱོགས་ཚད་ཀྱི་ཁྱད་པར་ནི་ཚུ་ཚོད་སྐར་ཆ་ལྔའམ་བཅུ་ལས་
མེད། གནས་བབ་འདི་འདྲ་དྲང་པོ་རེད་དམ། སུས་དོ་སྣང་བྱེད་དམ། འདི་འདྲ་
ནི་རྩེད་མོའི་འགྲོ་སྟངས་སམ་སྒྲིག་གཞི་ཡིན་པས་གང་ཡང་བྱེད་མི་ཐུབ། འགྲན་
སྡུར་ལུགས་སྲོལ་འདི་འདྲའི་འོག་ནས་བྱེད་པ་བཞིན་ང་ཚོའི་མི་ཚེའང་འདི་འདྲ
རེད། གྲུབ་འབྲས་སོན་པ་པོའམ་ལམ་ལྷོང་ཅན་རྣམས་ལམ་ལྷོང་མེད་མཁན་
རྣམས་ལས་ལྡབ་ལྔའམ་བཅུས་འཇོན་ཐང་ཆེ་བ་ཡོད་པའི་རྟགས་མ་རེད། ཁོང་
རྣམས་ཕྲན་བུ་འཇོན་པ་ཡོད་སྲིད། འོན་ཀྱང་ལེགས་གསོལ་བྱ་དགའ་ལ་ཁྱད་
པར་ཧ་ཅང་ཆེ། ང་ཚོས་གནད་དོན་གང་ཡང་རུང་བ་ཞིག་ཡར་རྒྱས་སྟོང་ཆ་སྟོང་
(༡༠༠༠%)གཏོང་དགོས་པའི་ངོས་འཛིན་བྱེད་དགོས་མ་མཆིས། ང་ཚོས་གནད་
དོན་མི་འདྲ་བ་སྟོང་གི་ཐོག་ཡར་རྒྱས་བརྒྱ་ཆ་གཅིག་(༡%) རེ་གཏོང་ཐུབ་པ་བྱེད་
དགོས། འདི་ནི་ལས་སླ་པོ་ཡིན་པ་དང་རྒྱལ་ཁའི་རྣོ་ངར་རམ་ནུས་སྟོབས་ཀྱི་ཁྱད་
པར་ཆུང་ངུས་རྒྱལ་ཐུབ་པ་བྱེད།
གདོང་ལེན།
བྱས་རྗེས་ཆེན་པོ་ཅན་གྱི་སྐྱེས་བུ་རྣམས་ཀྱིས་སྙིང་གས་སུ་རུང་བའི་བར་
ཆད་དུ་མར་གདོང་ལེན་མཐིལ་ཕྱིན་བྱས་པ་ལ་བརྟེན་ནས་སོ་སོའི་བསྒྲུབ་བྱ་སྒྲུབ་
ཐུབ་ལུགས་ང་ཚོས་སྔོན་བྱུང་ལོ་རྒྱུས་ཁག་ལས་གསལ་པོར་ཤེས་ཐུབ། ཁོང་རྣམས་
ཀྱིས་ཕམ་ཉེས་ཇི་བྱུང་ལ་སེམས་ཤུགས་ཆག་རྒྱུ་ངོས་ལེན་མ་བྱས་པར་བརྟེན་རྒྱལ་
ཁ་འཐོབ་ཐུབ་པ་རེད། ཅེས་སྐུ་ཞབས་B.C.Forbesམཆོག་གིས་གསུངས།
ང་ཚོས་མི་ཚེའི་ནང་དུ་ལྟ་ཚོད་བྱེད་སྟངས་ལ་གཞིགས་ནས་རྒྱལ་ཕམ་དབྱེ་
འབྱེད་ཡོང་གི་ཡོད། འབད་བརྩོན་མེད་པར་རྒྱལ་ཁ་མི་ཡོང༌།
སྲོག་ཆགས་རིག་པའི་དགེ་རྒན་ཞིག་གིས་འབུ་སྤུ་ཟོག་དེ་ཕྱེ་མ་ལེབ་ལ་
འགྱུར་སྟངས་སློབ་ཁྲིད་བྱེད་སྐབས་ཁོང་གིས་སློབ་ཕྲུག་ཚོར་ཆུ་ཚོད་འགའ་
རེའི་རྗེས་འབུ་ཤུབ་དེའི་ནང་ནས་ཕྱེ་མ་ལེབ་ག་ལེར་ཐོན་རྒྱུར་འབད་བརྩོན་བྱེད་
སྐབས་ཁྱེད་ཚོ་སུ་གཅིག་གིས་རོགས་པ་བྱེད་མི་ཉན་ཞེས་བསླབ་བྱ་བྱས་ཏེ་
རང་ཉིད་ཕྱིན་པ་རེད། སློབ་ཕྲུག་ཚོས་བསྒུགས་ཏེ་སྡོད་སྐབས་དེ་ལྟར་བྱུང་ཡང་
སློབ་མ་ཞིག་གིས་ཕྱེ་མ་ལེབ་ཀྱིས་སྡུག་རུས་ལ་སྙིང་རྗེ་སྐྱེས་ནས་རྒན་ལགས་
ཀྱི་བསླབ་བྱར་མ་ཉན་པར་འབུ་ཤུབ་བརྟོལ་ཏེ་ཕྱེ་མ་ལེབ་ཕྱིར་བཏོན། འོན་ཀྱང་
འཁྱུག་ཙམ་འཕུར་རྗེས་ཕྱེ་མ་ལེབ་ཤི་བ་རེད།
རྒན་ལགས་ཕྱིར་འཁོར་མཚམས་གནས་ཚུལ་ཅི་བྱུང་ཞུས། ཁོང་གིས་སློབ་
ཕྲུག་རྣམས་ལ་ཕྱེ་མ་ལེབ་འབུ་ཤུབ་ནས་ཐོན་པའི་སྐབས་ཀྱི་གདོང་ལེན་ནམ་སྡུག་
རུས་ཀྱིས་དེའི་གཤོག་པ་མཁྲེགས་པོ་ཆགས་པར་ཕན་ཐོགས་བྱེད་ཀྱི་ཡོད་རེད།
རོགས་པ་བྱས་པ་དེའི་རྐྱེན་གྱིས་ཕྱེ་མ་ལེབ་ལ་གདོང་ལེན་བྱེད་པའི་གོ་སྐབས་མ་
བྱུང་སྟབས་ཕྱེ་མ་ལེབ་ཤི་བ་རེད།
ང་ཚོའི་མི་ཚེའི་འགྲོ་ལུགས་ཀྱང་དེ་ལྟར་རེད། དཀའ་ངལ་ལ་གདོང་ལེན་
མ་བྱས་པར་མི་ཚེའི་ནང་དོན་དང་ལྡན་པའི་བྱ་བ་གང་ཡང་མི་འགྲུབ། ང་ཚོ་ཕ་མ་
ཚོས་ཤིན་ཏུ་བརྩེ་བའི་དབང་གིས་རང་ཉིད་ཀྱི་ཕྲུ་གུ་སོ་སོས་དཀའ་ངལ་ལ་གདོང་
ལེན་བྱེད་དུ་མ་བཅུག་པར་ལྟ་སྐྱོང་བྱེད་པ་དེས་ཕྲུ་གུར་ནུས་སྟོབས་སྐྱེ་བའི་གོ་
སྐབས་མི་སྤྲོད་པ་རེད།
བར་ཆད་སེལ་བ།
གེགས་དང་བར་ཆད་སེལ་ཐུབ་པའི་མི་རྣམས་ནི་མི་ཚེའི་ནང་གེགས་དང་
བར་ཆད་འཕྲད་མ་མྱོང་མཁན་རྣམས་ལས་རང་ཚུགས་བརྟན། ང་ཚོ་ཚང་མར་
དཀའ་ངལ་ཡོད་པ་མ་ཟད་མཚམས་རེ་བློ་ཞུམ་པའམ་ཡིད་ཐང་ཆད་དེ་རེ་སྟོང་དུ་
གྱུར་པ་ཡང་ཡོང་གི་ཡོད། འོན་ཀྱང་རྒྱལ་ཁ་འཐོབ་མཁན་རྣམས་ནི་སེམས་ཤུགས་
མི་ཆག དེ་ལ་སྙིང་རུས་ཞེས་ཟེར། ཨིན་ཇིའི་གཏམ་དཔེར་རྦ་རླབས་དྲག་པོ་མེད་
ཅིང་ཞི་འཇམ་ལྡན་པའི་རྒྱ་མཚོས་རྩལ་དང་ལྡན་པའི་གྲུ་པ་སྐྲུན་མི་ཐུབ་ཅེས་ཡོད་པ་
ལྟར། བྱ་བ་ཚང་མ་ལས་སླ་པོར་མ་གྱུར་བར་དཀའ་བའི་རང་བཞིན་རེད། ང་ཚོས་
དཀའ་ངལ་ལས་ཐར་ཆེད་འབྲོས་ཐབས་བྱེད་མི་རུང༌། ཕམ་མཁན་རྣམས་ཀྱིས་
(དཀའ་ངལ་ལ་གདོང་ལེན་མི་བྱེད་པར་)ལས་དོན་སྐྱུར་བ་དང་བློས་གཏོང་བྱེད་པ་རེད།
མི་མང་ཆེ་བས་གྲུབ་འབྲས་སོན་ཁར་ལས་དོན་སྐྱུར་བ་རེད། ཁོང་ཚོས་
རྒྱལ་ཁའི་ས་ཐིག་བརྒལ་རྒྱུ་ཕུ་ཊུ་)ཁྲུ་གཅིག་ཙམ་ལས་མེད་པའི་སྔོན་དུ་ལས་སྐྱུར་
བྱེད་པ་རེད། ཅེས་སྐུ་ཞབས་HRossPerot ལགས་ཀྱིས་གསུངས།
ང་ཚོས་གྲུབ་འབྲས་སོན་པའི་ཚད་ཇི་ལྟར་འཇལ་ལམ།
ང་ཚོས་སོ་སོའི་བསྒྲུབ་བྱའི་ལས་དོན་ཁག་དམིགས་ཡུལ་དུ་བཟུང་བ་ལྟར་
སྤུས་དག་པོར་གྲུབ་སོང་སྙམ་པའི་ཚོར་བ་མྱོང་བ་ནི་གྲུབ་འབྲས་སོན་པའམ་ལམ་
ལྷོང་བྱུང་བའི་ཚད་ངོ་མ་དེ་རེད། ལས་དོན་གྲུབ་པའི་ཚད་ནི་ང་ཚོའི་མི་ཚེའི་ནང་
དུ་ཐོབ་པའི་གོ་གནས་ལ་མིན་པར་དཀའ་ངལ་ཅི་ཙམ་ལ་གདོང་ལེན་བྱེད་ཐུབ་
མིན་ལ་འཇལ་དགོས།
གྲུབ་འབྲས་ནི་ང་ཚོས་མི་གཞན་དང་བསྡུར་ནས་ལས་དོན་བྱེད་སྟངས་ཅི་
འདྲ་བྱུང་མིན་ལ་མ་ཡིན་པར་སོ་སོའི་འཇོན་ཐང་དང་བསྡུར་ཏེ་ལས་དོན་གྲུབ་ཐུབ་
མིན་ལ་འཇལ་དགོས། བྱས་རྗེས་ཅན་གྱི་མི་རྣམས་སོ་སོ་རང་ཉིད་ལ་འགྲན་སྡུར་
བྱེད་པ་དང༌། རང་ཉིད་ཀྱི་འདས་པའི་གྲུབ་ཚད་ལས་ལེགས་པ་དང་བརྒལ་བ་ཡོང་
ཐབས་མུ་མཐུད་དེ་བྱེད།
གྲུབ་འབྲས་ཀྱི་ཚད་ནི་མི་ཚེའི་ནང་ཁྱེད་རང་གོ་གནས་ཅི་ཙམ་མཐོ་པོར་
སླེབས་ཐུབ་མིན་ལ་མི་ལྟ་བར་དཀའ་ངལ་ལས་ཅི་ཙམ་གྲོལ་བའམ་གདོང་ལེན་
བྱེད་ཐུབ་མིན་ལ་འཇལ་དགོས། དཀའ་ངལ་ལས་གྲོལ་ཐུབ་པའི་ནུས་པ་དེ་ཉིད་
ཀྱིས་གྲུབ་འབྲས་སོན་མིན་གྱི་ཐག་གཅོད་བྱེད།
གྲུབ་འབྲས་སོན་པ་རེ་རེའི་ནང་དུ་ཕམ་ཉེས་ཆེན་པོ་བྱུང་བའི་ལོ་རྒྱུས་ཀྱང་ཡོད།
གྲུབ་འབྲས་མ་སོན་པའམ་ཕམ་ཉེས་བྱུང་བ་ནི་གྲུབ་འབྲས་སོན་པའི་ལམ་
ཆེན་ལྟ་བུ་རེད། གལ་ཏེ་ཁྱེད་རང་ལ་གྲུབ་འབྲས་དགོས་ན་ཁྱེད་རང་གི་ལས་དོན་
མ་གྲུབ་པའམ་ཕམ་ཉེས་ཀྱི་མྱུར་ཚད་ལྡབ་གཅིག་སྤར་དགོས། ཞེས་སྐུ་ཞབས་
Tom Watson Sr.མཆོག་གིས་གསུངས།
གལ་ཏེ་ཁྱེད་རང་གིས་ལོ་རྒྱུས་ལ་བལྟས་པ་ཡིན་ན་གྲུབ་འབྲས་སོན་པའམ་
དོན་སྨིན་བྱུང་བའི་སྐྱེས་བུའི་ལོ་རྒྱུས་ནང་དུ་གྲུབ་འབྲས་མ་སོན་པའི་ལོ་རྒྱུས་ཀྱང་
མང་པོ་མཐོང་ཐུབ། འོན་ཀྱང་མི་རྣམས་ཀྱིས་ཕམ་ཉེས་བྱུང་བའམ་དོན་སྨིན་མ
བྱུང་བ་དེ་དག་མི་མཐོང་བ་རེད། ཁོང་ཚོས་མཐའ་མའི་གྲུབ་འབྲས་གཅིག་པུ་ཉིད་
མཐོང་བས་དེ་འདྲའི་སྐྱེས་བུ་རྣམས་ལམ་ལྷོང་ལྡན་པའམ་བསོད་ནམས་ཅན་དུ་
ངོས་འཛིན་བྱེད།
ངས་ལོ་རྒྱུས་སྙན་པོ་ཞིག་ཤོད་ཀྱི་ཡིན། མི་ཞིག་རང་ལོ་༢༡ སོན་སྐབས་
ཚོང་ལས་ལམ་ལྷོང་མ་བྱུང༌། རང་ལོ་༢༢ སྐབས་གྲོས་ཚོགས་ཀྱི་མཐུས་མིའི་
འོས་ཤོག་ཤོར། རང་ལོ་༢༣ ལ་སླར་ཡང་ཚོང་ལས་ལ་ཕམ་ཉེས་ཆེན་པོ་བྱུང་།
རང་ལོ་༢༦ ལ་ཁོ་པའི་དགའ་རོགས་འདས་གྲོངས་སོང་། རང་ལོ་༢༧ ལ་རང་
ཉིད་ལ་རྩ་ནད་ཕོག རང་ལོ་༣༤ ལ་རྒྱལ་ཡོངས་གྲོས་ཚོགས་ཀྱི་མཐུས་མིའི་
འོས་ཤོག་ཤོར། རང་ལོ་༤༥ ལ་གྲོས་ཚོགས་གོང་མར་འོས་མ་ཐོབ། རང་ལོ་
༤༧ ལ་སྲིད་འཛིན་གཞོན་པའི་འོས་ཤོག་མ་ཐོབ། རང་ལོ་༤༩ ལ་སླར་ཡང་
གྲོས་ཚོགས་གོང་མའི་འོས་ཕམ་བྱུང༌། མཐའ་མ་རང་ལོ་༥༢ ཐོག་ཨ་རིའི་སྲིད་
འཛིན་དུ་འོས་ཐོབ། ཁོང་ནི་སྐུ་ཞབས་Abraham Lincolnམཆོག་རེད།
གྲུབ་འབྲས་སོན་པའམ་དོན་སྨིན་བྱུང་བ།
ཁྱེད་རང་གིས་སྐུ་ཞབས་Abraham Lincoln མཆོག་གྲུབ་འབྲས་མ་སོན་
མཁན་ནམ་འཇོན་ཐང་མེད་མཁན་རེད་ཅེས་བརྗོད་ཐུབ་བམ། ཁོང་གིས་ངོ་ཚ་དང་
བཅས་ལས་དོན་དེ་འདྲ་བསྐྱུར་ནས་སླར་ཡང་ཁོང་རང་གི་ཁྲིམས་ཀྱི་ལས་དོན་
ནང་ཞུགས་སྲིད་ཀྱང་ཁོང་གིས་རང་ཉིད་ཀྱི་ཕམ་ཉེས་དེ་དག་ལ་ལམ་ཀྱོག་ལྟ་བུའི་
འདུ་ཤེས་མ་གཏོགས་འཆི་བའི་མཐའ་ལྟར་ངོས་འཛིན་མ་གནང་བ་རེད།
ཕྱི་ལོ་༡༩༡༣ ལོར་གློག་གི་ཤེལ་ཏོག་གི་ཟངས་སྐུད་གསར་གཏོད་གནང་
མཁན་སྐུ་ཞབས་Lee De Forest མཆོག་གིས་མིའི་སྐད་སྒྲ་Atlantic རྒྱ་མཚོའི་
བརྒྱུད་གཏོང་ཐུབ་སྐོར་ཁྱབ་བསྒྲགས་གནང་བ་ལ་བརྟེན་ནས་མི་མང་གིས་ཁོ་པ་
རང་ཉིད་ཀྱི་ཚོང་ཟོག་ཉོ་རུ་བཅུག་པའི་མགོ་སྐོར་བཏང་ལུགས་ཁྲིམས་ཁང་གིས་
བསྙོན་བཙུགས་བྱས་ཏེ་མི་མང་དཀྱིལ་དུ་དམའ་འབེབས་བྱས་པ་རེད། འོན་ཀྱང་
ཁོང་གིས་གསར་གཏོད་གནང་བའི་ཟངས་སྐུད་དེ་མེད་ན་ད་ཆ་ང་ཚོའི་མི་ཚེ་གང་
འདྲ་ཞིག་ཏུ་གྱུར་ཡོད་མེད་བསམ་ཞིབ་བྱེད་ཐུབ་བམ།
ནིའུ་ཡོག་དུས་བབ་(New York Times) ཀྱིས་ཕྱི་ལོ་༡༩༠༣ ཟླ་༡༢ ཚེས་
༡༠ ཉིན་གྱི་གསར་འགོད་པའི་གླེང་བརྗོད་ནང་དུ་སྐུ་ཞབས་Wright Brothers
གཉིས་ཀྱིས་རླུང་ལས་ཀྱང་ཡང་བའི་འཁྲུལ་འཁོར་ཞིག་གིས་མཁའ་ཐོག་ཏུ་འཕུར་
ཐུབ་པ་གསར་བཟོ་བྱེད་པའི་ནུས་རྩལ་ལ་དོགས་འདྲི་བྱས་ཡོད། འོན་ཀྱང་བདུན་
ཕྲག་གཅིག་གི་རྗེས་སུ་སྐུ་ཞབས་ཁོང་གཉིས་ཀྱིས་སྐད་གྲགས་ཆེ་བའི་འཕུར་
སྐྱོད་དེ་དངོས་སུ་བྱེད་ཐུབ་པ་བྱུང་ཡོད།
རང་ལོ་༦༥ སོན་པ་སྐུ་ཞབས་Colonel Sanders རང་ཉིད་ལ་དམིགས་
རྟེན་རྒྱུ་ནོར་སྣུམ་འཁོར་གཅིག་དང་། བདེ་འཇགས་ལས་ཁུངས་ནས་སྤྲད་པའི་ཨ་
སྒོར་བརྒྱ་ཐམ་པའི་དངུལ་འཛིན་བཅས་ལས་མེད་སྟབས་ཁོ་པས་རང་གི་གནས་
སྟངས་དྲག་ཏུ་གཏོང་དགོས་པའི་ངེས་ཤེས་རྙེད་དེ་ཁོ་རང་གི་ཨ་མའི་ཟ་ཁང་གི་
བྱ་ཤ་འཚོང་དུ་བསྐྱོད། ཁྱིམ་ཚང་མང་པོའི་སྒོ་དྲུང་དུ་ཕྱིན་པའི་རྗེས་སུ་བྱ་ཤ་ཉོ་
མཁན་དང་པོ་དེ་ཐོབ་པ་རེད། ཁོང་གིས་བྱ་ཤ་ཉོ་མཁན་དང་པོ་དེ་མ་རག་བར་མི་
ཚང་སྟོང་གི་སྒོ་བརྡུངས་པའི་ཚོད་དཔག་བྱས་ཆོག ང་ཚོས་དོན་གནས་གང་ཞིག་
སྒྲུབ་སླད་འབད་བརྩོན་ཐེངས་གསུམ། བཅུ། བརྒྱ་བྱས་པའི་རྗེས་སུ་ངས་འབད་པ་
གང་ཐུབ་བྱས་ཡིན་ཞེས་བརྗོད་དེ་འབད་བརྩོན་བྱེད་རྒྱུ་མཚམས་འཇོག་ཅི་ཙམ་
བྱས་ཡོད་དམ།
རི་མོ་མཁན་(གསར་ཤོག་ནང་གི་སྒྲོ་སྐུར་ཅན་གྱི་རི་མོ་carton)སྐུ་ཞབས་Walt Dis-
ney ལགས་ཀྱི་རི་མོ་ལ་གོ་དོན་མེད་ལུགས་རྒྱུ་མཚན་བཤད་དེ་གསར་འགོད་
པས་ལན་མང་ཕྱིར་ལོག་བྱས་འདུག ཉིན་ཞིག་ཡེ་ཤུའི་མཆོད་དཔོན་ཅིག་གིས་
ཁོ་པ་སྒྲོ་སྐུར་ལྡན་པའི་རི་མོ་ཞིག་འབྲི་བར་གླས་པ་བཞིན་ཁོང་གིས། ལྷ་ཁང་གི་
ཉེ་འདབ་གཡབ་ཁང་གི་ནང་ནས་ཕྱིར་ཐོན་བྱེད་བཞིན་ཙི་ཙི་མཐོང་བས་རྐྱེན་བྱས་
ཏེ་རི་མོ་གསར་པ་འབྲི་རྒྱུའི་སྤོབས་པ་བསྐྱེད་དེ་མི་ཀི་ཙི་ཙི་( Micky Mouse)ཞེས་
པའི་སྐད་གྲགས་ཆེ་བའི་རི་མོ་དེ་གསར་བྲིས་ཐུབ་པ་རེད།
གྲུབ་འབྲས་ཅན་གྱི་མི་རྣམས་ཀྱིས་ལས་དོན་རླབས་ཆེན་མི་བྱེད་ཀྱང་ལས་
དོན་ཆུང་ངུ་སྒྲུབ་ལུགས་ཁྱད་དུ་འཕགས་པའི་སྒོ་ནས་བྱེད་པ་རེད།
ཉིན་ཞིག་རྣ་མཆོག་ཐང་ཐང་མེད་པའི་ཕྲུ་གུ་ལོ་ན་བཞི་ཅན་ཞིག་གིས་རང་
ཉིད་ཀྱི་དགེ་རྒན་གྱིས་བསྐུར་བའི་འཕྲིན་ཡིག་ཁྱེར་ནས་ནང་དུ་འབྱོར། འཕྲིན་
ཡིག་དེའི་ནང་དུ། ཁྱེད་རང་གི་བུ་ཧ་ཅང་གླེན་རྟགས་ཆེ་བས་སློབ་སྦྱོང་གང་ཡང་
ཤེས་མི་ཐུབ་པས་སློབ་གྲྭ་ནས་ཕྱིར་འཐེན་བྱེད་དགོས། ཞེས་འཁོད་པ་དེ་བུའི་
ཨ་མས་བཀླགས་རྗེས་ངའི་བུ་སློབ་སྦྱོང་མི་ཤེས་པའི་གླེན་རྟགས་འདི་འདྲ་མེད།
ང་རང་གིས་བསླབ་ཀྱི་ཡིན་ཞེས་བརྗོད་དེ་བསླབས་པའི་བུ་དེ་རིམ་པས་འཚར་
ལོངས་བྱུང་རྗེས་གྲགས་ཅན་Thomas Edison མཆོག་རེད། ཁོང་གིས་སློབ་གྲྭར་
ཟླ་བ་གསུམ་ལས་ཕེབས་ཐུབ་མེད།
སྐུ་ཞབས་Henry Ford མཆོག་གིས་གསར་བཟོ་གནང་པའི་སྣུམ་འཁོར་དང་
པོའི་ནང་ཛ་དྲག་གི་ཆེད་དུ་དགོས་པའི་ཤུགས་སྤར་ཡོ་ཆས་དགར་རྒྱུ་བརྗེད་པ་རེད།
ཁྱེད་རང་གིས་སྐྱེས་བུ་འདི་རིགས་གྲུབ་འབྲས་མེད་པའམ་ལས་དོན་མ་
གྲུབ་པར་ངོས་འཛིན་བྱེད་རྒྱུ་ཡིན་ནམ། ཁོང་རྣམས་ལ་དཀའ་ངལ་འཕྲད་པར་མ་
ཟད་དཀའ་ངལ་མང་པོར་གདོང་ལེན་བྱས་པ་ལས་གྲུབ་འབྲས་སོན་ཐུབ་པ་བྱུང༌།
ཡིན་ནའང་བསམ་བློའི་འཁྱེར་སོ་ངན་པ་ཅན་ཚོས་གྲུབ་འབྲས་འདི་རིགས་སྟེས་
དབང་ངམ་རླུང་རྟ་ལས་བྱུང་བར་འདོད།
གྲུབ་འབྲས་ཅན་གྱི་ལོ་རྒྱུས་ཚང་མ་དང་མཉམ་དུ་བྱུས་ཉེས་འཕྲད་པའམ་ལམ་
ལྷོང་མ་བྱུང་བའི་སྐོར་ཡང་མང་པོ་ཡོད། གྲུབ་འབྲས་ཅན་ནམ་ཡང་ན་ལམ་ལྷོང་ཅན་
གྱི་སྐྱེས་བུ་རྣམས་ཀྱིས་བྱུས་ཉེས་ཇི་བྱུང་ལ་གདོང་ལེན་བྱས་ཏེ་མདུན་སྐྱོད་ཐུབ་པ་
བྱེད་ཀྱི་ཡོད། འདི་འདྲའི་གནས་བབ་ལ་རྒྱབ་ཕྱོགས་སུ་ལྷུང་བ་མ་ཡིན་པར་མདུན་
ཕྱོགས་སུ་ལྷུང་བ་ཞེས་བརྗོད། ཤེས་ཡོན་སྦྱོང་བཞིན་མདུན་སྐྱོད་བྱེད་དགོས། ཕམ་
ཉེས་བྱུང་བའི་གནད་དོན་ལས་བསླབ་བྱ་བླངས་ཏེ་མདུན་སྐྱོད་བྱེད་དགོས།
ཕྱི་ལོ་༡༩༡༤ ལོའི་ནང་སྐུ་ཞབས་Thomas Edison དགུང་གྲངས་༦༧
སོན་སྐབས་ཁོང་རང་གི་བཟོ་གྲྭ་མེས་ཚིག་སྟེ་མེད་པར་ཆགས་པ་དང་། ཉེན་སྲུང་
མ་དངུལ་ཕྲན་བུ་ལས་མ་ཐོབ། ཁོང་རང་གིས་མི་ཚེ་ཧྲིལ་པོ་དཀའ་ལས་བརྒྱབ་པ་
ལས་བྱུང་བའི་འབྲས་བུ་དུ་བར་སོང་བ་མ་བཟོད་ནས་ཁོང་གིས། རྐྱེན་ངན་གོད་
ཆག་ལས་རིན་ཐང་ཆེན་པོ་འཐོབ་ཀྱི་འདུག ང་ཚོའི་ནོར་འཁྲུལ་ཚང་མ་སྲེག་ཐུབ་
ཡོད། དཀོན་མཆོག་གི་སྐུ་དྲིན་ལས་ང་ཚོས་སླར་ཡང་གནད་དོན་གསར་པ་ཞིག་
འགོ་འཛུགས་བྱེད་ཐུབ་ཀྱི་རེད་ཅེས་གསུངས་ཏེ་གོད་ཆག་ཇི་ལྟར་བྱུང་ཡང་ཟླ་བ་
གསུམ་གྱི་རྗེས་སུ་ཁོང་གིས་སྐད་པར་གསར་བཟོས་གནང་ཐུབ་པའི་ལྟ་བ་འདི་ངོ་
མཚར་ཆེ་བ་མ་ཡིན་ནམ།
གྲུབ་འབྲས་ཅན་གྱི་སྐྱེས་བུ་ལ་ཕམ་ཉེས་བྱུང་བའི་དཔེ་མཚོན་ད་དུང་འགའ་
ཞིག་གཤམ་གསལ།
སྐུ་ཞབས་Thomas Edison མཆོག་གིས་གློག་གི་ཤེལ་ཏོག་ཐེངས་
༡༠,༠༠༠ ལམ་ལྷོང་མ་བྱུང་བའི་རྗེས་སུ་གསར་བཟོ་ཐུབ་པ་བྱུང་ཡོད།
སྐུ་ཞབས་Henry Ford དགུང་ལོ་༤༠ སོན་སྐབས་དབུལ་པོར་གྱུར།
སྐུ་ཞབས་Lee Lacocca དགུང་ལོ་༥༠ སོན་སྐབས་སྐུ་ཞབས་Henry
Ford 2nd གྱིས་ལས་ཀ་བཤོལ་དུ་བཅུག
སྐུ་ཞབས་Young Beethoven གྱི་རོལ་མོའི་རྩལ་ལ་ངོས་འཛིན་མ་ཐོབ་
ཀྱང་ཁོང་གིས་འཛམ་གླིང་ནང་ཤིན་ཏུ་སྙན་པའི་རོལ་དབྱངས་དུ་མ་ངོ་
སྤྲོད་གནང་ཐུབ་ཡོད།
འགོག་རྐྱེན་ནི་ལྡོག་ཏུ་མེད་པ་རེད། འགོག་རྐྱེན་འཕྲད་པ་ལ་བརྟེན་ནས་
སེམས་ཤུགས་འཕར་བ་དང་། ང་རྒྱལ་ཆུང་དུ་འགྲོ། སེམས་སྡུག་བྱུང་སྐབས་
ཁྱེད་རང་ལ་བློ་ཁོག་སྐྱེད་པ་དང་འགོག་རྐྱེན་ལས་གྲོལ་བའི་ཡིད་ཆེས་སྐྱེད་པར་
བྱེད། རྟག་ཏུ་འགོག་རྐྱེན་ལས་རྒྱལ་བ་པོ་བྱེད་ཐུབ་པ་ལས་དེའི་གནོད་ཡུལ་དུ་མ་
ཚུད་པ་ཆགས་ཐབས་སྦྱོང་དགོས། ཞེད་སྣང་དང་དོགས་པས་སེམས་འཁྲུག་པར་
བྱེད། འགོག་རྐྱེན་ནམ་འབྱུང་སྐབས་ང་ལ་ཉམས་མྱོང་འདིའི་ཐོག་ནས་བསླབ་བྱ་
གང་ཞིག་ཐོབ་འདུག་ཅེས་རང་ཉིད་ལ་དྲི་བ་གཏོང་དགོས། འདི་འདྲ་བྱས་པ་ཡིན་
ན་ཁྱེད་རང་གིས་འགོག་རྐྱེན་རྣམས་གྲུབ་འབྲས་སོན་པའི་རྩིག་རྡོར་སྒྱུར་ཐུབ།
གལ་ཏེ་ཁྱེད་ཀྱིས་བསམ་གྱི་ཡོད་ན།
གལ་ཏེ་ཕམ་པར་ཉིད་དུ་བསམ་པ་ན། །དེ་འདྲ་ཉིད་དུ་རང་ཉིད་འགྱུར་ངེས་སོ།།
གལ་ཏེ་ཕོད་པ་མེད་པར་བསམ་པ་ན། །ཕོད་པ་མི་ཐུབ་ཉིད་དུ་འགྱུར་ངེས་སོ།།
རྒྱལ་བར་འདོད་ཀྱང་མི་ཐུབ་བསམ་པ་ན།།མི་རྒྱལ་བ་ནི་ཕལ་ཆེར་འགྱུར་ངེས་སོ།
གལ་ཏེ་ཤོར་རྒྱུ་བསམ་པ་ན། །དེ་ལྟ་ཉིད་དུ་ཤོར་བ་གྲུབ། །
འཇིག་རྟེན་ཁམས་ཀྱི་མི་རྣམས་ཀྱིས། །སྐྱེ་བོའི་སེམས་ཀྱི་སྟོབས་དེ་ལས། །
གྲུབ་འབྲས་སྨིན་འགོ་ཤར་བ་འདོད། །དེ་ཀུན་སེམས་ཀྱི་གནས་བབ་ལགས།།
གལ་ཏེ་ཕུལ་བྱུང་ཡིན་བསམ་ན། །དེ་འདྲ་ཉིད་དུ་འགྱུར་ངེས་སོ། །
རང་ཉིད་གོང་དུ་བསྐྱོད་པའི་སླད། །མཐོ་བོའི་བསམ་བློ་འཁོར་ཐུབ་དགོས།།
ལེགས་བྱས་རྟགས་མ་མ་ཐོབ་སྔོན།།རང་བབས་ཅི་ཡིན་གསལ་རྟོགས་དགོས།
མི་ཚེའི་ནང་གི་འཐབ་འཛིང་དེ། །ཤུགས་མགྱོགས་ཁོ་ནས་རྒྱལ་བ་མིན།
དུས་ཚོད་འགོར་མིན་མ་ལྟོས་པར།།སྒྲུབ་ཐུབ་བསམ་མཁན་རྣམས་ཀྱིས་རྒྱལ།།
ལེགས་སྐྱེས་ཆེ་ཤོས།
འཇིག་རྟེན་ཁམས་འདིའི་སེམས་ཅན་ནང་ནས་གཟུགས་པོའི་ནུས་པ་ཞན་
ཤོས་འགྲོ་བ་མིའི་གཟུགས་པོ་ཆགས་ཡོད། བྱ་ལྟ་བུ་ནམ་མཁར་འཕུར་མི་ཐུབ།
གཟིག་ནང་བཞིན་མགྱོགས་རྩལ་མེད། ཆུ་སྲིན་ལྟར་རྐྱལ་རྒྱག་མི་ཐུབ། སྤྲེའུ་དང་
མཚུངས་པའི་བང་མཆོངས་མེད། བྱ་རྒོད་ཀྱི་མིག་མེད། དེ་བཞིན་སྟག་འདྲ་བའི་
སོ་དང་སྡེར་མོ་མེད། གཟུགས་པོར་རང་སྲུང་དང་རང་ཕན་བྱེད་པའི་ནུས་པ་མེད་
སྟབས་འབུ་སྲིན་ཕྲ་མོ་ཙམ་གྱིས་ཀྱང་བསྒྲལ་བར་བྱེད། འོན་ཀྱང་བསམ་བློའི་ནུས་
པ་ནི་རང་བྱུང་ཁམས་ཀྱིས་འགྲོ་བ་མིར་སྤྲད་པའི་ཆེ་ཤོས་དེ་རེད། འགྲོ་བ་མིས་སོ་
སོའི་ཁོར་ཡུག་གསར་སྐྲུན་བྱེད་ཐུབ་ཀྱང་དུད་འགྲོ་རྣམས་ཀྱིས་སོ་སོའི་ཁོར་ཡུག་
དང་བསྟུན་ནས་གནས་སྡོད་བྱེད། བློ་ཕམ་ཆེ་བ་ཞིག་ལ་དེ་ལྟ་བུའི་ལེགས་སྐྱེས་ཆ་
ཚང་བ་བེད་སྤྱོད་གཏོང་ཐུབ་མཁན་མི་ཉུང་ཤས་མ་གཏོགས་མེད།
ཕམ་ཉེས་ཅན་ལ་རིགས་གཉིས་ཡོད་དེ། ལས་ཀ་བྱས་ཀྱང་བསམ་བློ་མི་
གཏོང་མཁན། ཡང་ན་བསམ་བློ་གཏོང་ཡང་ལས་ཀ་མི་བྱེད་མཁན་རེད། མི་ཚེའི་
ནང་བསམ་བློ་མི་གཏོང་བར་འགྲོ་སྐྱོད་བྱེད་པ་ནི་འབེན་མེད་པར་མེ་མདའ་འཕེན་
པ་དང་མཚུངས།
མི་ཚེ་ནི་རང་འདེམས་ཟ་ཁང་ནང་བཞིན་རེད། ཤིང་ཁྲོལ་ནང་དུ་སོ་སོར་
དགོས་པའི་ཁ་ལག་སོ་སོས་བླུགས་པ་དང༌། ཟོས་གྲུབ་མཚམས་རིན་པ་སྤྲོད་
པ་བཞིན་རེད། རིན་པ་སྤྲོད་འདོད་ཡོད་ན་སོ་སོར་དགོས་མཁོ་ཅི་ཡོད་འཐོབ་
ཀྱི་རེད། རང་འདེམས་ཟ་ཁང་ནང་དུ་གཞན་གྱི་ལག་པར་སྒུག་བསྡད་ན་མི་ཚེ་
ཧྲིལ་པོར་སྒུག་དགོས་ཆགས་ཀྱི་རེད། མི་ཚེ་ནི་དེ་ལྟ་བུ་རེད། ལས་རིམ་གང་
དང་གང་བྱེད་དགོས་འདེམས་སྒྲུག་བྱེད་པ་དང་རིན་པ་སྤྲད་དེ་གྲུབ་འབྲས་
སོན་པ་བྱེད་དགོས།
མི་ཚེ་ནི་འདེམས་ཀ་དང་ནང་སྒྲིག་གིས་ཁེངས་ཡོད།
མདུན་ལམ་ནི་སྟེས་དབང་ལས་གྲུབ་པ་མིན།དེ་ནི་འདེམས་ཀ་ལས་བྱུང་བ་
རེད། དེ་ནི་ངང་སྒུག་བྱ་ཡུལ་མིན། དེ་ནི་འབད་པས་སྒྲུབ་དགོས་པ་ཡིན།ཞེས་སྐུ་
ཞབས་William Jennings Bryan མཆོག་གིས་གསུངས།
ཧོབ་སྟེ་བལྟས་ན་གོང་གི་བརྗོད་པ། མི་ཚེ་ནི་འདེམས་ཀ་དང་ནང་སྒྲིག་
གིས་ཁེངས་ཡོད་ཅེས་པ་འདི་ནང་འགལ་ལྟ་བུར་མཐོང་སྲིད། གལ་ཏེ་མི་ཚེ་
འདེམས་ཀ་ཅན་ཡིན་ན་ནང་སྒྲིག་ཇི་ལྟར་ཡོང་ངམ། འོན་ཀྱང་ནང་སྒྲིག་ཀྱང་
འདེམས་ཀ་ཞིག་རེད། དེ་ལྟར་ཡིན་མིན་འོག་ཏུ་ཞིབ་འཇུག་བྱ་ཆོག
མི་ཚེ་འདེམས་ཀ་ཡིས་ཁེངས་པ་ཇི་ལྟར་རེད་དམ།
ང་ཚོས་ཁ་ལག་ཧ་ཅང་མང་པོ་ཟ་བ་ནི་གཟུགས་པོའི་ལྗིད་ཁོག་ཚད་ལས་
བརྒལ་བ་ཆགས་རྒྱུའི་འདེམས་ཀ་བྱས་པ་རེད། ང་ཚོས་ཨ་རག་སོགས་ཧ་ཅང་
མང་པོ་འཐུང་བ་ནི་ཉིན་རྗེས་མར་མགོ་ནད་ཡོང་རྒྱུའི་འདེམས་ཀ་བྱས་པ་རེད།
གལ་ཏེ་ང་ཚོས་ཨ་རག་སོགས་བཏུང་ནས་སྣུམ་འཁོར་བཏང་ཚེ་ང་ཚོས་རང་
ཉིད་གསོད་པའམ་མི་གཞན་གསོད་པའི་ཉེན་ཁ་འདེམས་ཀ་བྱས་པ་རེད། ང་
ཚོས་གཞན་ལ་རྩིང་སྤྱོད་བྱེད་སྐབས་གཞན་གྱིས་རང་ཉིད་ལ་རྩིང་སྤྱོད་ཡོང་བའི་
འདེམས་ཀ་བྱས་པ་རེད། ང་ཚོས་གཞན་ལ་སྣང་ཆུང་བྱེད་སྐབས་གཞན་གྱིས་རང་
ལ་སྣང་ཆུང་བྱེད་པའི་འདེམས་ཀ་སྤྲོད་པ་རེད།
འདེམས་ཀ་ཚང་མར་འབྲས་བུ་རེ་ཡོད་རེད། ང་ཚོ་ཚང་མར་འདེམས་ཀ་
གང་བྱེད་ཀྱི་རང་དབང་ཡོད་རེད། འོན་ཀྱང་འདེམས་ཀ་བྱས་ཟིན་པའི་རྗེས་སུ་
འདེམས་ཀ་དེས་ང་ཚོར་སྐུལ་འདེད་བྱེད། ང་ཚོར་གཞན་དང་མི་མཉམ་པ་བྱེད་
རྒྱུའི་ཐོབ་ཐང་འདྲ་མཉམ་ཡོད། ལས་དོན་གང་དང་གང་འདེམས་ཀ་བྱེད་རྒྱུའི་ཐོབ་
ཐང་སོ་སོར་ཡོད། མི་ཚེ་ནི་རྫ་མཁན་དང་མཚུངས་པ་རེད། རྫ་མཁན་གྱིས་ཁོ་རང་
ལ་ཡོད་པའི་འཇིམ་པ་དེས་རྫ་མའི་དབྱིབས་གང་འདོད་ལྟར་བཟོ་བ་བཞིན་ང་རང་
ཚོ་སོ་སོའི་མི་ཚེ་ཅི་འདྲ་ཆགས་མིན་སོ་སོའི་ལག་ཏུ་ཡོད་རེད།
མི་ཚེའི་ནང་སྒྲིག་གིས་ཁེངས་པ་ཇི་ལྟར་རེད་དམ།
མི་ཚེ་ནི་དུས་སྟོན་དང་སྤྲོ་སྐྱིད་ལ་གཞོལ་བ་བྱེད་རྒྱུ་ཙམ་མ་རེད། འདི་
ནི་ཡིད་ཐང་ཆད་པ་དང་སྡུག་བསྔལ་ཅན་ཡང་རེད། སོ་སོའི་བསམ་ཡུལ་ལས་
འདས་པའི་གནས་བབ་ཀྱང་ཡོང་། མཚམས་རེ་ལས་དོན་ཆ་ཚང་མགོ་རྟིང་ལོག་
པ་དང༌། མི་ཡག་པོ་ལ་གནས་ཚུལ་སྡུག་པོ་འཕྲད་པ། ལྷན་སྐྱེས་སྐབས་ནས་
དབང་པོ་སྐྱོན་ཅན། འཕྲལ་གྱི་རྐྱེན་ལས་དབང་པོའི་ནུས་པ་ཉམས་པ་སོགས་ནི་
མིའི་ནུས་པས་འགོག་ཐབས་བྲལ་བ་རེད། ང་ཚོས་སོ་སོའི་ཕ་མ་འདེམས་སྒྲུག་
བྱེད་མི་ཐུབ། གལ་ཏེ་སྤོ་ལོ་ཞིག་འཕར་སྟངས་ནོར་ནས་ཁྱེད་རང་གི་མགོ་ལ་
ཕོག་ཚེ་སྐབས་དེར་ཁྱེད་རང་གིས་བློ་ཕམ་བྱེད་ཀྱིན་སྡོད་དམ། ཡང་ན་སྤོ་ལོ་དེ་
ཁྱེར་ཏེ་འགྲོ་སྐྱོད་བྱེད། འདི་གཉིས་གང་བྱེད་མིན་གྱི་འདེམས་ཀ་ཁྱེད་རང་གིས
བྱེད་དགོས།
གནམ་གཤིས་ཡག་པོ་ཡོད་པའི་ཉིན་རླུང་ཤུགས་ཕྱོགས་གཅིག་ཏུ་འགྲོ་ན་
ཡང་མཚོའི་ནང་དུ་གྲུ་གཟིངས་ཕྱོགས་ཚང་མར་གཏོང་ཐུབ་པ་རེད། དེ་ནི་གྲུ་པའི་
ཐག་གཅོད་ལས་བྱུང་བ་རེད། ང་ཚོའི་མི་ཚེ་ཡང་འདི་འདྲ་རེད། ང་ཚོས་རླུང་གང་
དུ་འགྲོ་མིན་ཐག་གཅོད་མི་ཐུབ་ཀྱང་གྲུ་གཟིངས་ཕྱོགས་གང་དུ་གཏོང་དགོས་མིན་
ཐག་གཅོད་བྱེད་ཐུབ།
གཟུགས་པོ་བདེ་ཐང་དང༌། བདེ་སྐྱིད། གྲུབ་འབྲས་སོན་པ་བཅས་ནི་མི་
སྒེར་སོ་སོའི་གདོང་ལེན་བྱེད་ནུས་ལ་རག་ལས་ཡོད། ང་ཚོའི་མི་ཚེའི་ནང་གང
དང་གང་འབྱུང་བ་གལ་ཆེ་བ་མི་འཛིན། འོན་ཀྱང་གནས་བབ་ཇི་བྱུང་ལ་གདོང་
ལེན་ཅི་འདྲ་བྱེད་མིན་གལ་ཆེ། ཞེས་སྐུ་ཞབས་George Allenགྱིས་གསུངས།
ང་ཚོས་རྟག་ཏུ་སོ་སོའི་ཁོར་ཡུག་ནང་སྒྲིག་བྱེད་མི་ཐུབ་ཀྱང་བསམ་བློའི་
འཁྱེར་སོ་འདེམས་ཀ་བྱེད་ཐུབ། འདེམས་ཀ་ངོ་མ་ནི་གཡུལ་ལས་རྒྱལ་བ་པོ་བྱེད་
དམ་གནོད་འཚེ་ཕོག་ཡུལ་བྱེད་མིན་དེ་ཆགས་ཡོད། ང་ཚོའི་མདུན་ལམ་ནི་སོ་སོའི་
གོ་གནས་ཀྱིས་མ་ཡིན་པར་རང་ཆས་སུ་ཡོད་པའི་འདུན་པས་ཐག་གཅོད་བྱེད་
ཀྱི་ཡོད། ཆར་པ་དང་ཉི་འོད་གཉིས་ལས་ནམ་མཁའི་འཇའ་གྲུབ་པ་བཞིན་ང་ཚོའི་
མི་ཚེ་ཡང་བདེ་སྐྱིད་དང་སྡུག་བསྔལ་གཉིས་ལས་གྲུབ། མི་ཚེ་ནི་སྣང་བ་དང་མུན་
པ་བཞིན་ལེགས་པ་དང་ཉེས་པའི་ཆ་ཅན་རེད། ང་ཚོས་བྱུས་ཉེས་ལ་གདོང་ལེན་
ལེགས་པར་བྱེད་ཐུབ་པ་དེས་ང་ཚོའི་ནུས་པ་ཆེ་རུ་གཏོང་གི་ཡོད། ང་ཚོས་སོ་སོའི་
མི་ཚེའི་ནང་འཕྲད་པའི་གནས་ཚུལ་ཡོངས་རྫོགས་ལ་སྟངས་འཛིན་བྱེད་མི་ཐུབ་
ཀྱང་གདོང་ལེན་བྱེད་ཚུལ་ལ་སྟངས་འཛིན་ངེས་པར་དུ་བྱེད་ཐུབ།
སྐུ་ཞབས་Richard Bleechnydenམཆོག་གིས་St.Louis World Fairཞེས་
པའི་ཚོང་འདུས་སུ་རྒྱ་གར་གྱི་ཇ་ཁྱབ་སྤེལ་ཡོང་ཐབས་འབད་པ་ཆེན་པོ་གནང་
ཡང་གནམ་གཤིས་ཚ་དྲོད་ཆེ་བས་འཐུང་མཁན་སུ་གཅིག་ཀྱང་མ་བྱུང་། འཁྱགས་
པ་ཅན་གྱི་བཏུང་བ་འཐུང་མཁན་ཧ་ཅང་མང་པོ་ཡོད་པ་མཐོང་སྟབས་ཇའི་ནང་དུ་
འཁྱགས་པ་ཕྲན་དུ་བསྲེས་ཏེ་ཚོང་རྒྱུའི་གཉིད་སད་དེ་བཙོངས་པས་འཐུང་མཁན་
ཆེས་མང་པོ་བྱུང༌། བྱུང་རྐྱེན་འདི་ལ་བརྟེན་ནས་འཛམ་གླིང་ནང་འཁྱགས་པ་ཅན་
གྱི་ཇ་དར་འཕེལ་བྱུང་བ་རེད། འགྲོ་བ་མི་ནི་བེ་འབྲས་ལྟ་བུ་འདེམས་ཀ་གཏོང་རྒྱུ་
མེད་པ་ལྟར་མ་ཡིན། བེ་འབྲས་དེ་རངཉིད་ཤིང་སྡོང་རིང་པོ་ཞིག་ཆགས་པ་བྱེད་
དམ་ནེའུ་ལེའི་ལྟོ་ཆས་གཉིས་ལས་གང་དུ་བསྒྱུར་མིན་འདེམས་ཀ་མེད་ཀྱང་འགྲོ་
བ་མིར་རང་ཉིད་ཀྱིས་གང་བྱེད་ཀྱི་འདེམས་ཀ་ཡོད་རེད། དཔེར་ན་ལག་ཏུ་ཡོད་
པའི་ལིམ་བུ་དེ་རང་ཉིད་མིག་ཆུ་ཤོར་བ་བཟོ་འམ་ཡང་ན་འཐུང་རྒྱུའི་ཁུ་བ་ཞིག་ཏུ་
བསྒྱུར་རྒྱུའི་འདེམས་ཀ་ཡོད་རེད། མཚམས་རེ་གནད་དོན་གང་ཞིག་མ་འགྲིགས
པ་བྱུང་སྐབས་རང་ཉིད་ཀྱིས་དེ་ལ་ཁོང་ཁྲོའི་ངང་ནས་གདོང་ལེན་བྱེད་དམ་འགན་
འཁུར་ལེན་བཞིན་གདོང་ལེན་བྱེད་པའི་འདེམས་ཀ་ཡོད་རེད།
མི་ཞིག་གྲུབ་འབྲས་སོན་པར་བཟོ་རྒྱུའི་ཁྱད་ཆོས།
༡ འདོད་པ།
དམིགས་ཡུལ་སྒྲུབ་འདོད་ཆེན་པོ་ལས་གྲུབ་འབྲས་སོན་ཐུབ་རྒྱུའི་འདུན་པ་
སྐྱེ་བ་རེད། མིའི་སེམས་ཀྱིས་གང་ཚོར་བ་དང་ཡིད་ཆེས་པ་དེ་ཉིད་སེམས་ཀྱིས་
སྒྲུབ་ཐུབ། ཅེས་སྐུ་ཞབས་Napoleon Hillགྱིས་བྲིས་གནང་ཡོད།
སྐབས་ཤིག་ན་གཞོན་ཞིག་གིས། གྲུབ་འབྲས་སོན་པ་ཡོང་པའི་གསང་
བའི་ཐབས་ཤེས་ཅི་འདྲ་ཞིག་རེད་དམ་ཞེས་སྐུ་ཞབས་Socrates ལ་བཀའ་འདྲི་
ཞུས་པར་ཁོང་གིས། སང་ཉིན་སྔ་དྲོ་རྒྱུག་ཆུའི་འགྲམ་དུ་ཐུག་འཕྲདདུ་ཤོག་ཅེས་
གཞོན་ནུ་དེར་གསུངས། ཉིན་རྗེས་མར་ཁོང་གཉིས་ཐུག་འཕྲད་བྱུང་སྐབས་སྐུ་
ཞབས་Socrates ལགས་ཀྱིས་ན་གཞོན་དེ་རྒྱུག་ཆུའི་ནང་དུ་མཉམ་དུ་ཁྲིད་དེ་
བསྐྱོད། གང་མཚམ་རྗེས་སུ་ཁོང་གཉིས་ཆུའི་ནང་དུ་མཇིང་པ་བར་དིམ་སྐབས་གློ་
བུར་དུ་སྐུ་ཞབས་Socrates ལགས་ཀྱིས་ན་གཞོན་དེ་གཟུགས་པོ་ཆ་ཚང་ཆུ་ནང་
དུ་དིམ་དུ་བཅུག གཞོན་ནུ་དེས་དེ་ལས་ཐར་ཐབས་སྡུག་རུས་ཇི་ལྟར་བྱས་རུང་
གཟུགས་པོ་སྔོན་པོར་མ་ཆགས་བར་ཕྱིར་ཐོན་དུ་མ་བཅུག གཞོན་ནུ་དེས་ཕྱིར་
ཐོན་མ་ཐག་ཏུ་དངངས་སྐྲག་ལས་སྒྲོལ་ཆེད་དབུགས་རིང་གཏོང་ཐབས་བྱས་པ་
རེད། སྐུ་ཞབས་Socrates ཀྱིས་ཁྱེད་རང་ཆུ་ནང་དུ་དིམ་དུས་ཁྱེད་རང་ལ་དགོས
མཁོ་ཆེ་ཤོས་གང་བྱུང་ངམ། ཞེས་དྲིས་པར། གཞོན་ནུ་དེས། རླུང་བྱུང༌། ཞེས་
སྨྲས་པར། སྐུ་ཞབས་Socratesནས། གྲུབ་འབྲས་སོན་པའམ་ལམ་ལྷོང་ཡོང་བའི
གསང་བའི་ཐབས་འདི་ཉིད་རེད། ཁྱེད་རང་ཆུའི་ནང་དུ་དངངས་པའི་སྐབས་རླུང་
འདོད་པ་བཞིན་གྲུབ་འབྲས་སོན་པར་འདུན་པའང་དེ་ལྟར་དགོས། དེ་ལས་གཞན་
གསང་བའི་ཐབས་ཤེས་གང་ཡང་མེད།
འདུན་པ་ཤུགས་ཆེ་ཡོད་པ་ནི་གྲུབ་འབྲས་ཀྱི་གོམ་པ་དང་པོ་དེ་རེད། དཔེར་
ན་མེ་ཆུང་ཆུང་གིས་དྲོད་ཚ་པོ་སྐྲུན་མི་ཐུབ་པ་བཞིན་འདུན་པ་ཆུང་ངུས་གྲུབ་
འབྲས་ཆེན་པོ་སྦྱིན་མི་ཐུབ།
༢ ཆོད་སེམས།
གྲུབ་འབྲས་ཐོབ་པའི་ཆེད་དུ་འབད་པ་མི་བྱེད་པར་བཟང་སྤྱོད་ཅན་གྱི་མི་
ཞིག་ཆགས་པའི་ཆེད་དུ་འབད་པ་བྱེད་དགོས། ཞེས་སྐུ་ཞབས་Albert Einstein
ལགས་ཀྱིས་གསུངས།
དྲང་ཚུགས་བརྟན་པོ་དང་རྣམ་དཔྱོད་ནི་ཆོད་སེམས་སོར་གནས་ཡོང་པའི་
ཀ་བ་གཉིས་རེད། གནད་དོན་འདིའི་གོ་དོན་གསལ་ཤོས་འགན་འཛིན་ཞིག་གིས་
ཁོ་རང་གི་ལས་བྱེད་ཅིག་ལ་འགྲེལ་བརྗོད་བྱས་པ་ལས་ཤེས་ཐུབ། ཁོང་གིས།
དྲང་ཚུགས་བརྟན་པོ་ནི་སོ་སོའི་རྒྱུ་ནོར་ཤོར་ཡང་ཆོད་སེམས་མི་འདོར་བར་སོར་
གནས་བྱེད་པ་དང༌། རྣམ་དཔྱོད་ནི་གླེན་པའི་ཆོད་སེམས་འདི་འདྲ་མི་བྱེད་པ་ལ་
ཟེར།ཞེས་གསུངས།
བདེ་སྐྱིད་དང་གྲུབ་འབྲས་ནི་ང་རང་ཚོའི་ལྟ་བ་དང་ཐག་གཅོད་གཉིས་ལས་
གྲུབ་པ་ཞིག་རེད། ང་རང་ཚོ་རང་ཉིད་ཀྱི་མི་ཚེ་ལ་ལྟ་བ་གང་གིས་ཤུགས་རྐྱེན་
ཐེབས་མིན་གྱི་ཐག་གཅོད་སོ་སོས་བྱེད་དགོས། གྲུབ་འབྲས་ནི་སྟེས་དབང་ལས་
བྱུང་བ་མིན་པར་སོ་སོའི་བསམ་བློའི་འཁྱེར་སོ་ལ་རག་ལས་ཡོད།
རྩེད་མོ་འཐོབ་པར་ཆོད་སེམས་དགོས། རྒྱལ་ཁ་འཐོབ་པའི་ཆེད་དུ་རྩེད་མོ་
རྩེ་བ་དང་མ་ཕམ་པའི་སླད་དུ་རྩེ་བ་གཉིས་ལ་ཁྱད་པར་ཆེན་པོ་ཡོད། རྒྱལ་ཁ་ཐོབ་
པའི་ཆེད་དུ་རྩེད་མོ་རྩེ་སྐབས་ང་ཚོས་སྤྲོ་ཤུགས་དང་ཆོད་སེམས་ཡོད་པའི་ངང་
ནས་རྩེ་བ་རེད། འོན་ཀྱང་མ་ཕམ་པའི་ཆེད་དུ་རྩེ་སྐབས་ང་ཚོས་ཞན་ཆ་བཟུང་
ནས་མ་ཕམ་པ་གཙོ་བོར་བྱས་ནས་རྩེ། ང་ཚོ་ཚང་མར་རྒྱལ་འདོད་ཡོད། འོན་ཀྱང་
མི་ཉུང་ཤས་ཙམ་གྱིས་རྒྱལ་བའི་ཆེད་དུ་གྲ་སྒྲིག་བྱེད། རྒྱལ་མཁན་རྣམས་ཀྱིས་
རྒྱལ་བའི་ཆ་རྐྱེན་སྐྲུན་པ་དང་རྒྱལ་བའི་དམ་བཅའ་བྱེད། རྒྱལ་ཁ་འཐོབ་པའི་ཆེད་
དུ་རྩེ་བ་ནི་སེམས་སྤོབས་ཀྱི་རྐྱེན་ལས་ཡོང་བ་དང་མ་ཕམ་པའི་ཆེད་དུ་རྩེ་བ་ནི་འ་
ཆད་འུ་ཐུག་ལས་ཡོང་བ་རེད།
ཁོར་ཡུག་ཆ་ཚང་བའམ་རྣམ་པར་དག་པ་ནམ་ཡང་བྱུང་མེད། རྗེས་སུའང་
ཡོང་གི་མ་རེད། མཚོ་ཐོག་འགྲུལ་སྐྱོད་བྱེད་སྐབས་མཚམས་རེ་རླུང་གིས་རྒྱུ་
ཕྱོགས་དང་མཚམས་རེ་དེ་ལས་ལྡོག་སྟེ་འགྲོ་དགོས་ཀྱང་འགྲུལ་སྐྱོད་མུ་མཐུད་
དེ་ངེས་པར་བྱེད་དགོས་རེད།
རྩེད་མོའི་སློབ་སྟོན་པ་དང་རྩེད་མོ་ཞིག་ལ་རྩེ་མོ་བ་ཡག་ཤོས་དང་སྡུག་
ཤོས་གཉིས་དབར་ཁྱད་པར་ཅི་ཡོད་དྲིས་དང་། རྩེ་མོ་བ་འདི་གཉིས་ཀྱི་གཟུགས་
སྟོབས་དང་རྩལ། ནུས་ཤུགས་བཅས་ལ་ཁྱད་པར་དེ་ཙམ་ཆེ་བ་མེད་ཀྱང་སེམས་
ཚོར་ལ་ཁྱད་པར་ཧ་ཅང་ཆེན་པོ་ཡོད་རེད། རྒྱལ་མཁན་གྱི་རུ་ཁག་ལ་སེམས་
ཤུགས་ཡོད་པས་འབད་པ་ཆེས་ཆེར་བྱེད། ཁོང་ཚོར་རྒྱལ་འདོད་ཆེན་པོ་ཡོད་
རེད། ཁོང་ཚོར་རྩེད་འགྲན་ཅི་ཙམ་མཁྲེགས་པོ་ཡོད་པ་དེ་ཙམ་གྱིས་བློ་སྟོབས་
ཆེ་བ་དང༌། སྐུལ་སློང་ཆེ་བ། ལག་བསྟར་ལེགས་པ། རྒྱལ་ཁར་དགའ་མོས་ཆེ་
བ་སོགས་ཡོང་གི་ཡོད། ཁ་གཏད་པ་གསར་པ་རེ་རེས་ནུས་རྩལ་གསར་པ་རེ་
བསྐྲུན་པ་དང༌། རྩེད་འགྲན་པ་མང་ཆེ་བའི་གྲུབ་འབྲས་ཡག་ཤོས་ནི་འགོག་རྐྱེན་
འཕྲད་པའི་སྐབས་ཡོང་བ་རེད།
ང་ཐང་ཆད་ནས་ངལ་གསོ་བྱེད་འདོད་ཡོང་དུས་ངའི་ཁ་གཏད་ཕྱི་མ་དེ་ག་
རེ་བྱེད་ཀྱི་ཡོད་དམ་དྲན་གྱི་ཡོད། ངས་ཁོང་ད་དུང་མུ་མཐུད་དེ་ལས་ཀར་ཞུགས་
པ་མཐོང་དུས་རང་ཉིད་ཀྱང་ལས་འགོ་འཛུགས་ཀྱི་ཡོད། ངས་ཁོང་གཟུགས་པོ་
འཁྲུ་བ་མཐོང་དུས་ངས་སྔར་ལས་ལྷག་པའི་ལས་ཤུགས་ཆེ་རུ་གཏོང་གི་ཡོད།
ཅེས་ཨོ་ལིམ་པིག་ཨབ་ཐང་འགྲན་སྡུར་ནང་གསེར་གྱི་རྟགས་མ་འཐོབ་མཁན་སྐུ་
ཞབས་DanGable ལགས་ཀྱིས་གསུངས།
གྲུབ་འབྲས་སོན་པ་ནི་ལས་དོན་གྲུབ་པའི་ནང་དུ་མེད། དེ་ནི་ལས་དོན་
སྒྲུབ་པའི་སྐབས་སུ་ཡོད། མི་འགའ་རེ་ཕམ་ཉེས་བྱུང་བའི་ཞེད་སྣང་གི་རྒྱལ་ཁ་
འཐོབ་པར་འབད་བརྩོན་མི་བྱེད་པ་དང་ཆབས་ཅིག་རྗེས་ལུས་ཐེབས་པར་དོགས་
ནས་གནས་སྟངས་དེ་མུར་བསྡད་འདོད་ཀྱང་མི་བྱེད། ཕྱོགས་གཉིས་ཀར་ཉེན་ཁ་
ཡོད་པ་རེད། དཔེར་ན་གྲུ་གཟིངས་ཤིག་མཚོ་ཐོག་བསྐྱོད་ན་ཆར་རླུང་དྲག་པོའི་
འཇིགས་པ་ཡོང་ཉེན་དང༌། ཡང་བབས་ཚུགས་སུ་བཏགས་ཏེ་བཞག་ན་བཙའ་
བརྒྱབ་ནས་འཕྲོ་བརླག་ཏུ་འགྲོ་བའི་ཉེན་ཁ་ཡོང་སྲིད་པ་རེད། གྲུ་གཟིངས་ནི་འདི་
འདྲའི་ཆེད་དུ་བཟོས་པ་མ་རེད། རྒྱལ་ཁ་ཐོབ་པའི་ཆེད་དུ་རྩེ་བ་དང༌། ཕམ་ཉེས་མི་
ཡོང་བའི་ཆེད་དུ་རྩེ་བ་གཉིས་ཀྱི་ཁྱད་པར་ནི་ཉེན་ཁར་གདོང་ལེན་ཐུབ་མིན་དང་
ཆོད་སེམས་ཡོད་མེད་རེད། རྒྱལ་ཁའི་ཆེད་དུ་རྩེ་མཁན་རྣམས་ནི་གནོན་ཤུགས་
ལ་བརྟེན་ནས་ཡར་རྒྱས་གཏོང་བ་དང་ཕམ་ཉེས་མི་ཡོང་བའི་ཆེད་དུ་རྩེ་མཁན་
རྣམས་ནི་རྒྱལ་ཁ་འཐོབ་སྟངས་མི་ཤེས་པ་རེད།
གནོན་ཤུགས་ཀྱིས་རྒྱལ་ཁའི་ཆེད་དུ་རྩེ་མཁན་རྣམས་ལ་གྲ་སྒྲིག་འཕར་
མ་བྱེད་དུ་འཇུག་གི་ཡོད་ཀྱང་ཕམ་ཉེས་མི་ཡོང་བའི་ཆེད་དུ་རྩེ་མཁན་རྣམས་
པ་གནོན་ཤུགས་ཀྱིས་ཁོ་ཚོའི་ནུས་པ་ཆུང་དུ་གཏོང༌། ཁོ་ཚོར་རྒྱལ་ཁ་འཐོབ་
འདོད་ཡོད་ཀྱང་ནུས་པ་ཆ་ཚང་འདོན་མི་ཐུབ་པའི་ཞེད་སྣང་ཧ་ཅང་ཤུགས་ཆེ་
ཡོད་རེད། ཕམ་ཉེས་ཡོང་བའི་ཞེད་སྣང་གིས་ནུས་པ་གང་ཡོད་རྫོགས་སུ་འཇུག་
པ་དང་འཐོབ་པའི་ཆེད་དུ་ལུས་སེམས་གཅིག་ཏུ་སྒྲིལ་མི་ཐུབ་པ་རེད། རྒྱལ་ཁ་
འཐོབ་མཁན་རྣམས་ཀྱིས་གོ་སྐབས་འཚོལ་བ་དང་ཕམ་མཁན་རྣམས་ཀྱིས་བརྟན་
ཆ་འདེམས་སྒྲུག་བྱེད་པ་རེད། ཕམ་མཁན་རྣམས་ནི་འཆི་བ་མི་རྟག་པ་ལས་མི་ཚེ་
ལ་འཇིགས་སྣང་ཆེ་བ་བྱེད། ཕམ་ཉེས་ནི་ཁྲིམས་འགལ་མ་ཡིན་ཡང་འབད་བརྩོན་
ཉུང་དྲགས་པ་ལས་བྱུང་བ་རེད།
མིའི་མི་ཚེ་ལེགས་ཉེས་ཀྱི་ཁྱད་ཆོས་ནི་མི་སོ་སོས་བདམས་པའི་སློབ་སྦྱོང་
ཇི་བྱས་ལ་མ་ལྟོས་པར་ལས་དོན་སྤུས་དག་སྒྲུབ་པའི་ཆོད་སེམས་ཅི་ཡོད་དང་
ཐད་ཀར་འབྲེལ་བ་ཡོད།ཅེས་སྐུ་ཞབས་Vince lombardiམཆོག་གིས་གསུངས།
ཡིད་ཆེས་བརྟན་པོས་ཆོད་སེམས་སྐྲུན། དགའ་འདེམས་དང་ཡིད་ཆེས་
བརྟན་པོ་གཉིས་ལ་ཁྱད་པར་ཡོད། དགའ་འདེམས་ལ་གྲོས་སྡུར་བྱེད་ཆོག་ཀྱང་
ཡིད་ཆེས་བརྟན་པོ་ལ་དེ་འདྲ་མེད། གནོན་ཤུགས་ཀྱིས་དགའ་འདེམས་ལ་འགྱུར་
ཐ་གཏོང་སྲིད་ཀྱང་ཡིད་ཆེས་བརྟན་པོ་ད་དུང་བརྟན་དུ་འགྲོ། དེ་འདྲ་ཡིན་པས་
བཟང་སྤྲོད་ལ་བརྟེན་པའི་ཡིད་ཆེས་བརྟན་པོ་སྐྲུན་པའི་ཆེད་དུ་སྤྱི་ཚོགས་ནང་དུ་
བཟང་སྤྱོད་སྐྲུན་སྟངས་ཡག་པོ་དགོས་རྒྱུ་ཧ་ཅང་གལ་ཆེན་པོ་རེད། གང་ཡིན་ཞེ་
ཡིད་ཆེས་བརྟན་པོས་ཆོད་སེམས་བསྐྲུན་པ་རེད།
༣ འགན་འཁུར།
སོ་སོའི་་འདོད་པར་གྱུར་པའི་ལས་འགན་དེས་མཐའ་མར་རང་ཉིད་ལ་
དགའ་སྤྲོ་སྤེལ་བར་བྱེད། ཅེས་སྐུ་ཞབས་George Gritterལགས་ཀྱིས་གསུངས།
མི་གཤིས་བཟང་པོ་ཡོད་མཁན་རྣམས་ཀྱིས་འགན་འཁུར་ངོས་ལེན་བྱེད།
ཁོང་ཚོས་སོ་སོས་ཐག་གཅོད་བྱས་ཏེ་མི་ཚེའི་དམིགས་ཡུལ་གཏན་འཁེལ་བྱེད་
པ་རེད། འགན་འཁུར་ལེན་པའི་ཁས་ལེན་ནང་དུ་ཉེན་ཁ་དང་འགན་འཁུར་ལེན་རྒྱུ་
གཉིས་ཚུད་ཡོད། དེ་ནི་མཚམས་རེ་སྟབས་བདེ་པོ་མེད། མི་ཕལ་ཆེ་བས་ཉེན་ཁ་
ལས་སྐྱོབ་ཆེད་ལས་འགན་མི་འཁུར་བར་མི་ཚེ་དཀྱུས་མ་རྙོག་དྲ་མེད་ས་ཞིག་ཏུ་
བསྡད་དེ་སྐྱེལ་རྒྱུར་འདེམས་ཀ་བྱེད་པ་རེད། ཁོ་ཚོས་མི་ཚེའི་ནང་གང་ཡོང་ངང་
སྒུག་བྱས་ནས་སྡོད་པ་ལས་ཆེད་དུ་འབད་བརྩོན་གྱིས་གང་དགོས་སྐྲན་ཐབས་མི་
བྱེད། ལས་འགན་འཁུར་རྒྱུའི་ཁས་ལེན་བྱེད་པའི་ནང་དུ་ཚོད་དཔག་བྱས་པའི་
ཉེན་ཁ་ཚུད་པ་ལས་གླེན་རྟགས་ཅན་གྱི་ཉེན་ཁ་མི་ཚུད། གནས་ཚུལ་ཅི་ཡོད་ཚང་
མ་ཤེས་པ་དང་རྩིས་བརྒྱབ་ནས་འོས་ངེས་ཐག་གཅོད་དང་ལག་བསྟར་བྱེད་པ་ལ་
ཚོད་དཔག་བྱས་པའི་ཉེན་ཁ་ཞེས་བརྗོད། འགན་འཁུར་ཅན་གྱི་མི་རྣམས་ཀྱིས་
གཞན་ལ་རང་ཉིད་ཀྱི་མི་ཚེའི་འགན་ཡོད་པ་བསམ་གྱི་མེད།
ཁྱེད་རང་གིས་རྒྱུ་ནོར་བསྲི་ཚགས་བྱེད་རྒྱུ་བཀག་པ་ལས་དཔལ་འབྱོར་
ཡར་རྒྱས་གཏོང་མི་ཐུབ།
ཁྱེད་ཀྱིས་སྟོབས་ཤུགས་ཅན་སྟོབས་མེད་དུ་བཏང་བ་ལས་སྟོབས་མེད་
སྟོབས་ཅན་དུ་བཟོ་མི་ཐུབ།
ཁྱེད་ཀྱིས་ཕྱུག་པོ་ཉམས་རྒུད་དུ་བཏང་ནས་དབུལ་པོ་ཕྱུག་པོར་བཟོ་མི་ཐུབ།
ཁྱེད་ཀྱིས་གཞན་ལས་གཡར་བའི་དངུལ་གྱིས་རང་གི་(དཔལ་འབྱོར་གྱི)གནས་
བབ་བརྟན་པོ་བཟོ་མི་ཐུབ།
ཁྱེད་ཀྱིས་ཉིན་གླ་སྤྲོད་མཁན་ཉམས་རྒུད་དུ་བཏང་བ་ལས་ཉིན་གླས་འཚོ་
མཁན་ལ་མི་ཕན།
ཁྱེད་ཀྱིས་མིའི་རང་དབང་དང་གསར་གཏོད་ཀྱི་ནུས་པ་མེད་པར་བཟོས་པ་
ལས་མི་གཤིས་བཟང་པོ་དང་བློ་ཁོག་བསྐྲུན་མི་ཐུབ།
ཁྱེད་ཀྱིས་མི་རིགས་དབྱེ་འབྱེད་ལྟ་ཚུལ་ངན་སྐུལ་བྱས་པ་ལས་སྤུན་མཆེད་
ཀྱི་འདུ་ཤེས་དར་འཕེལ་གཏོང་མི་ཐུབ།
ཁྱེད་ཀྱིས་ཡོང་འབབ་ལས་ལྷག་པའི་འགྲོ་སོང་བཏང་ན་དཀའ་ངལ་ལས་
ཐར་མི་ཐུབ།
གཞན་གྱིས་བྱེད་ཐུབ་པ་དང་བྱེད་དགོས་པའི་བྱ་བ་ཁྱེད་རང་གིས་བྱས་ན་
Abra-ཁོང་རྣམས་ལ་རྒྱུན་མར་ཕན་པའི་རོགས་རམ་བྱེད་མི་ཐུབ། ཅེས་སྐུ་ཞབས་
ham Linconམཆོག་གིས་གསུངས།
གལ་ཏེ་ཁྱེད་རང་འཁྱགས་རོམ་ཅན་གྱི་རི་ལ་འཛེགས་པའམ་དམག་ཐོག་
འཛིང་པའི་སྐབས་སུ་ནོར་འཁྲུལ་གྱིས་རྐྱེན་བྱས་ཏེ་ཁྱེད་རང་གསོད་སྲིད་པ་
རེད། ཡིན་ནའང་ང་ཚོ་ཕལ་ཆེ་བས་ནོར་འཁྲུལ་དེ་ཉིད་ལས་ནོར་འཁྲུལ་དེ་ནས
བྱུང་བའི་འབྲས་བུར་གལ་གནད་ཆེ་བ་ངོས་འཛིན་བྱེད། འགན་འཁུར་ཅན་གྱི་མི་
རྣམས་ཀྱིས་ནོར་འཁྲུལ་ཅི་བྱུང་ངོས་ལེན་བྱེད་པ་དང་། དེ་དག་ལས་སློབ་སྦྱོང་
ཡང་ལེན་ཐབས་བྱེད། འོན་ཀྱང་མི་འགའ་རེས་དེ་ལྟར་ནམ་ཡང་མི་བྱེད། ནོར་
འཁྲུལ་འབྱུང་སྐབས་ང་ཚོས་གཤམ་གསལ་གནད་དོན་གསུམ་བྱེད་ཐུབ།
༡ སྣང་མེད་དུ་བསྐྱུར་བ།
༢ ཁས་ལེན་མི་བྱེད་པ།
༣ ངོས་ལེན་བྱས་ཏེ་བསླབ་བྱ་ལེན་པ་དང་སླར་ཡང་མི་ཡོང་བ་བྱེད་པ།
གོང་གསལ་ནང་ནས་གསུམ་པ་དེ་ལག་བསྟར་བྱེད་རྒྱུར་བློ་ཁོག་དགོས་པ་
དང་། ཉེན་ཁ་ཡང་ཡོད། ཡིན་ནའང་ཕན་ཐོགས་ཆེན་པོ་ཡོད། དེ་འདྲ་མི་བྱེད་པར་
སོ་སོའི་ཞན་ཆ་སྦེད་ཐབས་བྱས་ན་མི་ཚེ་ཧྲིལ་པོར་དེའི་སྐོར་མགོ་འཁོར་བ་དང་
གལ་ཆེན་པོར་བརྩིས་ནས་སྡོད་དགོས་ཆགས་ཀྱི་རེད། གནས་སྟངས་ལོག་པའི་
ཕྱོགས་སུ་འགྲོ་སྐབས་མི་ངན་ཚོས་སྐྱོན་བརྗོད་དང་མ་ཉེས་ཁ་གཡོག་གི་རྩེད་མོ་
རྩེ་བ་རེད།
སྐབས་ཤིག་ཁེ་ལས་མཉམ་འདུས་ཀྱི་ཚོང་སྡེ་ཞིག་གི་ཚོགས་གཙོ་རྒས་
ཡོལ་དུ་ཕེབས་སྐྱེལ་གྱི་གསོལ་སྟོན་གྲུབ་རྗེས་ཁོང་གིས་ཚོགས་གཙོ་གསར་པར།
ཁྱེད་རང་ལ་འཛིན་སྐྱོང་གི་དཀའ་ངལ་འཕྲད་པ་དང་དཀའ་ངལ་དེ་སེལ་མ་ཐུབ་
པའི་སྐབས་ཡིག་སྐོགས་དང་པོ་དེ་ཁ་འབྱེད་དགོས། དེ་འདྲའི་གནས་ཚུལ་ཐེངས་
གཉིས་པ་བྱུང་སྐབས་ཡིག་སྐོགས་གཉིས་པ་དེ་ཁ་འབྱེད་དགོས་ཞེས་བརྗོད་དེ་
ཡིག་སྐོགས་ཨང་ཀི་༡ དང་༢ བྱས་པ་གཉིས་སྤྲད་པ་རེད།
ལོ་ཤས་སོང་རྗེས་འཛིན་སྐྱོང་གི་དཀའ་ངལ་ཆེན་པོ་ཞིག་འཕྲད་པའི་
སྐབས་ཚོགས་གཙོ་དེས་ལས་ཁུངས་ཀྱི་མཛོད་སྒམ་ནང་ནས་ཡིག་སྐོགས་དང་
པོ་དེ་བཏོན་ཏེ་ཀློག་སྐབས། ཚོགས་གཙོ་ཟུར་པ་ལ་ཁག་དཀྲི་བྱེད་ཅེས་འཁོད་
ཡོད་པ་མཐོང༌། དེ་ནས་ལོ་ཤས་འདས་རྗེས་དཀའ་ངལ་གཉིས་པ་ཞིག་འཕྲད་
སྐབས་ཡིག་སྐོགས་གཉིས་པ་དེ་ཁ་ཕྱེ་ནས་བཀླགས་པར། ཁྱེད་རང་གི་ཤུལ་
འཛིན་ཚོགས་གཙོ་ལ་སྤྲོད་རྒྱུའི་ཡིག་སྐོགས་གཉིས་གྲ་སྒྲིག་བྱེད་དགོས་ཞེས་
འཁོད་ཡོད།
ཧུར་སྐྱེད།
རླུང་རྟ་གང་ཡིན་ནམ། ངས་རླུང་རྟ་སྐོར་གང་ཡང་ཤེས་ཀྱི་མེད། ངས་དེའི་
ཐོག་ཏུ་ག་དུས་ཀྱང་བློས་བཀལ་མྱོང་མེད། དེའི་ཐོག་བློས་འགེལ་མཁན་རྣམས་
ལ་ཞེད་སྣང་ཡོང་གི་འདུག ངས་རླུང་རྟ་ཞེས་པ་གཞན་ཞིག་ལ་གོ་བ་ལེན་གྱི་ཡོད།
དེ་ནི་ཧུར་སྐྱེད་དང་གོ་སྐབས་གང་ཡིན་ངོས་འཛིན་ཐུབ་པ་བྱེད་རྒྱུ་དེ་རེད། ཅེས་
སྐུ་ཞབས་ཞབས་Lucille Ballལགས་ཀྱིས་གསུངས།
ལམ་ལྷོང་ངམ་གྲུབ་འབྲས་སོན་པ་ནི་གློ་བུར་དུ་གདོང་ཐུག་བྱུང་བ་ལྟ་བུ་
མིན་པར་གྲ་སྒྲིག་མང་པོ་དང་གཤིས་སྤྱོད་ལས་གྲུབ་པ་ཞིག་རེད། ང་རང་ཚོ་ཚང་
མར་རྒྱལ་ཁ་འཐོབ་འདོད་ཡོད་ཀྱང་ཕལ་ཆེ་བས་ཧུར་སྐྱེད་དང་གྲ་སྒྲིག་བྱེད་རྒྱུའི་
དུས་ཚོད་ཟུར་དུ་སྤྲོད་ཐུབ་ཀྱི་མེད། གྲུབ་འབྲས་སོན་པར་སྒྲིག་རང་འཁུར་དང་
བློས་གཏོང་མང་པོ་བྱེད་དགོས། ཧུར་སྐྱེད་ཀྱི་ཚབ་གང་གིས་ཀྱང་བྱེད་མི་ཐུབ།
སྐུ་ཞབས་Henry Fordམཆོག་གིས། ཧུར་སྐྱེད་ཅི་ཙམ་ཆེ་བ་བྱས་པ་དེ་ཙམ་གྱིས་
རླུང་རྟ་དར།ཞེས་གསུངས།
འཛམ་གླིང་ནང་དུ་ལས་ཀར་ཞུགས་འདོད་ཡོད་མཁན་ཧ་ཅང་མང་པོ་ཡོད།
འགའ་ཤས་རང་ངོས་ནས་བྱེད་འདོད་བྱེད་པ་དང༌། འགའ་ཤས་ཀྱིས་གཞན་
རྣམས་ལ་བྱེད་དུ་འཇུག་འདོད་ཡོད།
ཕྲན་རང་ཉི་མ་ཕྱེད་ཀ་ཞིག་ལ་ལས་ཀ་བྱེད་འདོད་ཡོད། ཉིན་དེའི་སྔ་དྲོ་དང་
ཕྱི་དྲོ་གང་ཡིན་ང་ལ་ཁྱད་པར་གང་ཡང་མི་འདུག ཅེས་སྐུ་ཞབས་ཀེམ་མོན་སེ་
ཝིལ་སཱོན་(Kammons Wilson)ལགས་ཀྱིས་གསུངས།
སྐྱེས་བུ་གང་ཞིག་ཚིག་མཛོད་ཀྱི་སྟེང་དུ་བསྡད་ནས་དག་ཡིག་སྦྱོང་མི་ཐུབ།
དེ་བཞིན་ཧུར་བརྩོན་མེད་པར་ལས་དོན་གང་ཞིག་སྒྲུབ་པའི་ནུས་པ་སྐྱེད་མི་ཐུབ།
ཆེད་ལས་པ་ཚོས་རང་ཉིད་ཀྱིས་སྒྲུབ་འོས་ལས་རིགས་ཀྱི་གཞི་རྩའི་འགྲོ་སྟངས་
ཚང་མར་བྱང་ཆུབ་པ་ལ་བརྟེན་ནས་ལས་ཀ་ཚང་མ་ལས་སླ་པོ་བཟོ་ཐུབ།
གལ་ཏེ་མི་རྣམས་ཀྱིས་ང་རང་མཁས་པ་ཆགས་པའི་ཆེད་དུ་ཧུར་བརྩོན་ཇི་
འདྲ་བྱེད་དགོས་བྱུང་བ་རྣམས་ཤེས་རྟོགས་བྱུང་ན་དེ་ལ་ཡ་མཚན་བྱེད་དགོས་མི་
མཐོང་།ཞེས་སྐུ་ཞབས་ལཱེ་ཁཱལ་ཨེན་ཇི་ལོ་( Michaelangslo)མཆོག་གིས་གསུངས།
མི་དཀྱུས་མ་རྣམས་ལས་ཀའི་ཐོག་ཏུ་སོ་སོའི་ནུས་པ་དང་འཇོན་ཐང་གི་
བརྒྱ་ཆ་༢༥ ལས་བེད་སྤྱོད་མི་གཏོང༌། སོ་སོའི་འཇོན་ཐང་གི་བརྒྱ་ཆ་༥༠ ལས་
ཀའི་ཐོག་ཏུ་གཏོང་མཁན་རྣམས་ལ་འཛམ་གླིང་མི་ཡོངས་ཀྱིས་སོ་སོའི་ཞྭ་མོ་ཕུད་
དེ་གུས་ཞབས་བྱེད། བརྒྱ་ཆ་༡༠༠བེད་སྤྱོད་གཏོང་མཁན་ཉུང་ཤས་ཤིག་ཡོད་པ་
རྣམས་ལ་མགོ་བོ་འདུད་དེ་གུས་ཞབས་བྱེད། ཅེས་སྐུ་ཞབས་Andrew Carnegie
ལགས་ཀྱིས་གསུངས།
གྲུབ་འབྲས་ལྡན་པའི་སྐྱེས་བུ་རྣམས་ཀྱིས་མང་མཐར་ལས་ཀ་ཅི་ཙམ་བྱས་
ཡོད་དམ་ཞེས་འདྲི་བ་མ་གཏོགས་ཉུང་མཐའ་ཅི་ཙམ་བྱས་ཡོད་ཅེས་མི་འདྲི། རོལ་
མོའི་སྒྱུ་རྩརྩལ་རྩེ་ཕུད་པ་རྣམས་ཀྱིས་ཉིན་ལྟར་ཆུ་ཚོད་མང་པོའི་རིང་སྦྱོང་བརྡར
བྱེད། རྒྱལ་ཁ་འཐོབ་མཁན་རྣམས་སོ་སོའི་རྒྱལ་ཁ་ལ་གནོང་འགྱོད་བྱེད་དགོས་
མ་མཆིས་ཏེ་ཁོ་རང་ཚོས་དུས་ཡུན་རིང་པོའི་བར་དུ་ཧུར་སྐྱེད་བྱས་ཡོད།
ང་ཚོར་དགའ་སྐྱིད་ཀྱི་ཚོར་བ་གང་བྱུང་བ་རྣམས་སོ་སོས་ཧུར་སྐྱེད་བྱས་
པའི་འབྲས་བུ་རེད། ལས་ཀ་འགའ་རེ་མངོན་འགྱུར་དང་འགའ་རེ་མངོན་འགྱུར་མ་
ཡིན་ཡང་མཐའ་མར་གཉིས་ཀའི་གལ་གནད་ཆེ་ཆུང་མཉམ་པ་ཡོང་གི་ཡོད། དེ་
འདྲ་ཡིན་པས་སོ་སོས་ལས་ཀ་གང་བྱས་ལ་སྤོབས་པ་སྐྱེ་དགོས། དེ་བཞིན་གོ་
སྐབས་བྱུང་ན་གཞན་གྱི་ཧུར་སྐྱེད་ལ་རྗེས་སུ་ཡི་རང་བྱེད་དགོས། ཧུར་སྐྱེད་དང་
དོ་འཁུར་ཆེན་པོས་ལས་གཞི་གང་ཞིག་ཆ་ཚང་བསྒྲུབས་པ་ན་རང་ཉིད་ལ་འདོད་
ངོམས་ཡོང་གི་རེད། མཚམས་རེ་གཞན་གྱིས་ཁྱེད་རང་གི་ལས་ཀ་ལ་བསྔགས་
བརྗོད་བྱུང་བ་ནི་གསོལ་རས་ལྟ་བུ་ཡིན་པ་ལས་ཡིད་ཚིམ་ངོ་མ་ནི་སེམས་ནང་
ནས་ཡོང་བ་རེད།
མི་འགའ་ཤས་སོ་སོར་ཁེ་ཡོད་ལས་ཀ་རག་པའི་རྗེས་ལས་ཀ་བྱེད་རྒྱུ་
མཚམས་འཇོག་བྱེད། ལས་མེད་ཀྱི་གནས་བབ་ཇི་ལྟར་ཡིན་རུང་ལས་དོན་ལ་
ཧུར་བརྩོན་བྱེད་མཁན་ཉུང་ཉུང་ལས་མཐོང་རྒྱུ་མེད།
མི་མང་པོས་ལས་མེད་དང་ལྷོད་སྡོད་ཀྱི་དུས་ཚོད་གཉིས་དབར་མི་འདྲ་
བའི་ཁྱད་པར་ཅི་ཡོད་གསལ་པོར་ཤེས་ཀྱི་མེད། ལས་མེད་དུས་ཚོད་ཅེས་པ་ནི་
དུས་ཚོད་བེད་སྤྱོད་མི་གཏོང་བར་ཆུད་ཟོས་སུ་གཏོང་བ་དང༌། ལྷོད་སྡོད་ཀྱི་དུས་
ཚོད་ནི་རང་གིས་འཐོབ་པར་བྱས་པ་རེད། ལྷོད་སྡོད་བྱས་པ་ལ་བརྟེན་ནས་ང་
ཚོའི་ནུས་པ་སླར་གསོ་བྱེད་པ་དང་རིག་པ་གྲུང་དུ་གཏོང་བ་རེད། ལས་མེད་དུས་
ཚོད་ཀྱིས་ནུས་སྟོབས་ཉམས་པར་བྱེད། ལས་དོན་སྒྲུབ་རྒྱུར་ཕྱིར་བཤོལ་བྱེད་པ་
ནི་ལས་མེད་དུས་ཚོད་ལྟ་བུ་རེད། གྲུབ་འབྲས་རྩེ་ཕུད་ནི་རླུང་རྟའམ་སྟེས་དབང་
ལས་བྱུང་བ་མིན་པར་སྦྱོང་བརྡར་དང་ཧུར་སྐྱེད་ཡུན་རིང་བྱས་པའི་འབྲས་བུ་
རེད། ཧུར་སྐྱེད་དང་སྦྱོང་བརྡར་གཉིས་ཀྱིས་ལས་ཀ་གང་བརྩམས་ཀྱང་ལམ་ལྷོང་
ཡོང་བར་བྱེད།
རིན་ཐང་ཅན་གྱི་ལས་གཞི་གང་ཞིག་ཐོག་ཧུར་བརྩོན་བྱེད་རྒྱུའི་གོ་སྐབས་
བྱུང་བ་ནི་མི་ཚེས་སྤྲད་པའི་བྱ་དགའ་ཆེ་ཤོས་དེ་རེད། ཅེས་སྐུ་ཞབས་(Theodore
Roosevelt) ལགས་ཀྱིས་གསུངས།
ཧུར་སྐྱེད་ནི་ཐོག་མཐའ་གཉིས་ཀ་རེད། ཧུར་སྐྱེད་ཅི་ཙམ་ཆེ་བ་དེས་རང་
ཉིད་ལ་ཡིད་ཚིམ་པ་ཆེ་བ་ཡོང་། ཡིད་ཚིམ་ཅི་ཙམ་ཆེ་བ་དེས་ཧུར་སྐྱེད་ཆེ་རུ་
གཏོང་བ་རེད། བསམ་བློ་ཅི་ཙམ་ལེགས་ཀྱང་ཧུར་སྐྱེད་མེད་ན་ཕན་ཐོགས་མི་
ཡོང༌། ནུས་སྟོབས་ཅི་ཙམ་ཆེ་ཡང་ལས་དོན་སྒྲུབ་པའི་སེམས་ཤུགས་དང་ཧུར་
སྐྱེད་མེད་ན་བེད་མེད་དུ་འགྱུར་འགྲོ་བ་རེད། ང་ཚོས་དངོས་པོའི་གཤིས་ལུགས་
ལས སློབ་གཉེར་བྱེད་ཐུབ་པ་བྱེད་དགོས། ངང་པས་ཆུ་ནང་དུ་དཀའ་ངལ་ཆེན་
པོས་ཕར་འགྲོ་ཚུར་འགྲོ་ཅི་ཙམ་བྱེད་རུང་ཆུའི་སྟེང་དུ་ངལ་མེད་ཞི་འཇམ་ཆེན་
པོས་འགྲོ་སྐྱོད་བྱེད་པར་སྣང༌།
སྐབས་ཤིག་ཏུ་རོལ་དབྱངས་སྤྲོ་སྟོན་གྲུབ་མཚམས་མི་ཞིག་གིས། སྡིངས་
ཆའི་སྟེང་དུ་ཡོང་ནས་པི་ཝང་གཏོང་མཁན་སྙན་གྲགས་ཅན་སྐུ་ཞབས་Fritz
Kreisher ལ། ཁྱེད་རང་གིས་རོལ་དབྱངས་བཏང་བ་ནང་བཞིན་ངས་མི་ཚེ་ཧྲིལ་
པོར་གཏོང་ཐུབ་པ་བྱེད་ཀྱི་ཡིན་ཞེས་ཞུས་པར་ཁོང་གིས་ངས་ཀྱང་འདི་འདྲ་རང་
བྱས་པ་ཡིན་ཞེས་ལན་བཏབ།
གྲུབ་འབྲས་སོན་པར་རྫུ་འཕྲུལ་གྱི་དབྱུག་གུ་ཡོད་མ་རེད། ལས་ཀ་བྱེད་
མཁན་ལ་གྲུབ་འབྲས་སོན་པ་དང་། ཟུར་ལྟ་བྱེད་མཁན་ལ་དེ་ལྟར་མི་ཡོང་བ་ནི་
དངོས་ཡོད་གནས་ཚུལ་རེད། མདུན་ཕྱོགས་སུ་འཐེན་ནས་འགྲོ་མཁན་གྱི་རྟ་དེས་
རྡོག་རྒྱག་བཞུ་མི་ཐུབ། རྡོག་རྒྱག་བཞུ་མཁན་གྱི་རྟ་དེས་མདུན་དུ་འཐེན་མི་ཐུབ།
ང་ཚོས་མདུན་དུ་འཐེན་པ་མ་གཏོགས་རྡོག་རྒྱག་བཞུ་མི་ཉན། ཧུར་སྐྱེད་མེད་པར་
གྲུབ་འབྲས་འཐོབ་མི་སྲིད་པ་རེད།
རང་བྱུང་ཁམས་ཀྱིས་བྱིའུ་རྣམས་ལ་ལྟོ་ཆས་སྤྲོད་ཐུབ་ཀྱང་བྱི་ཚང་དུ་
སྐྱེལ་མི་ཐུབ། དེའི་ཆེད་དུ་བྱིའུ་སོ་སོས་ཧུར་སྐྱེད་བྱེད་དགོས་རེད། ལས་སླ་
པོར་གང་ཡང་མི་ཡོང་བ་རེད། སྐུ་ཞབས་Milton ལགས་ཀྱིས་ཉིན་ལྟར་སྔ་
དྲོའི་ཆུ་ཚོད་༤ པར་ལངས་ཏེ་བརླགས་པའི་ལྷ་ཡུལ་(Paradise Lost)ཞེས་པའི་
དེབ་དེ་བྲིས་པ་རེད། སྐུ་ཞབས་Noah Webster མཆོག་གིས་ཝེབ་སི་ཀྲར་ཚིག་
མཛོད་ཆེན་མོ་(Webster,s Dictionary)ཕྱོགས་བསྒྲིགས་གནང་བར་མི་ལོ་ཧྲིལ་
པོ་༣༦ འགོར་བ་རེད། གྲུབ་འབྲས་ཆུང་ངུ་ཡིན་ནའང་ཧུར་སྐྱེད་ངེས་པར་དུ་
བྱེད་དགོས་རེད། ཆེས་ཆུང་བའི་གྲུབ་འབྲས་ཤིག་ཡིན་ནའང་སྟོང་བཤད་ཆེན་
པོ་ལས་ལེགས་པ་རེད།
༥ གཤིས་སྤྱོད།
གཤིས་སྤྱོད་ནི་མི་ཞིག་གི་སྤྱི་བསྡོམས་ཀྱི་རིན་ཐང་དང༌། ཡིད་ཆེས།
དམིགས་བསལ་གྱི་ཁྱད་ཆོས་བཅས་རེད། གཤིས་སྤྱོད་ནི་ང་ཚོའི་སྤྱོད་ལམ་
དང་ལས་ཀ་བྱེད་སྟངས་ནང་དུ་གསལ་པོར་ཐོན་ཡོང་གི་ཡོད། དེ་ནི་འཇིག་རྟེན་
ཁམས་འདིའི་ནང་དུ་ཡོད་པའི་རྩ་བ་ཆེ་ཤོས་རིན་པོ་ཆེའི་རིགས་ལ་བདག་གཅེས་
བྱེད་པ་ལས་ལྷག་པའི་གཅེས་སྤྲས་བྱེད་དགོས་ངེས་ཤིག་རེད། རྒྱལ་ཁ་འཐོབ་
མཁན་ཆགས་པར་གཤིས་སྤྱོད་ངེས་པར་དགོས། སྐུ་ཞབས་George Washing-
tonམཆོག་གིས། ངས་བཟང་སྤྱོད་ཚང་མའི་ནང་ནས་རིན་ཐང་ཆེ་ཤོས་མི་གཤིས་
དྲང་པོ་དེ་རང་གི་རྒྱུད་ལ་འཇགས་ཐབས་བྱེད་རྒྱུའི་སྙིང་སྟོབས་བརྟན་པོ་ཡོང་བའི་
རེ་བ་བྱེད་ཀྱི་ཡོད།ཅེས་གསུངས།
ལོ་རྒྱུས་བྱུང་རིམ་གྱི་འགྱུར་བ་ནི་འབངས་མི་སེར་གྱི་བསམ་ཚུལ་ལ་མིན་
པར་ལུང་པའི་འགོ་འཁྲིད་ཀྱི་གཤིས་སྤྱོད་ལ་བརྟེན་ནས་ཡོང་གི་ཡོད་རེད། གྲུབ་
འབྲས་སོན་པའི་ལམ་དུ་བར་ཆད་ཀྱི་ས་དོང་མང་པོ་ཡོད། ས་དོང་དེ་དག་གི་
ནང་དུ་མི་ལྷུང་བའི་ཆེད་དུ་གཤིས་སྤྱོད་དང་འབད་བརྩོན་མང་པོ་བྱེད་དགོས། དེ་
བཞིན་དུ་གཞན་གྱི་སྐྱོན་བརྗོད་ཀྱིས་སེམས་ཤུགས་མ་ཉམས་པའི་གཤིས་སྤྱོད་
དགོས། མི་མང་ཆེ་བས་རང་ཉིད་ལ་གྲུབ་འབྲས་སོན་འདོད་ཡོད་ཀྱང་གྲུབ་འབྲས་
ཅན་གྱི་མི་ལ་མི་དགའ་བ་བྱེད་པ་གང་ཡིན་ནམ། སྐྱེ་བོ་གང་ཞིག་ཡར་རྒྱས་ཕྱིན་
པ་མཐོང་བའི་སྐབས་སུ་མི་མང་པོས་མི་དེའི་རྐང་པ་མར་འཐེན་ཐབས་བྱེད། རི་
མཐོ་པོའི་རྩེ་རུ་སླེབས་པའི་མི་དེས་དཀའ་སྡུག་མང་པོ་ལ་བཟོད་བསྲན་བྱས་པ་
ལས་མ་གཏོགས་སྟབས་བདེ་པོ་བྱས་ནས་སླེབས་པ་མ་རེད། མིའི་མི་ཚེའང་དེ་
དང་མི་འདྲ་བ་མ་རེད། ཁེ་ཡོད་ལས་རིགས་གང་འདྲ་ཞིག་གི་ནང་དུ་ཡིན་ཡང་
གྲུབ་འབྲས་ཅན་རྣམས་ལ་གྲུབ་འབྲས་མེད་མཁན་རྣམས་ཀྱིས་ཕྲག་དོག་བྱེད་
ཀྱི་རེད། བསྙོན་འཛུགས་བྱེད་མཁན་རྟག་ཏུ་ཟུར་དུ་ཡོད་རེད། དེ་རིགས་ནི་རང་
ཉིད་ཀྱི་གྲུབ་འབྲས་ཞན་ཡང་གཞན་ལ་ལས་ཀ་བྱེད་ཚུལ་འདི་དང་འདི་རེད་ཅེས་
ལས་ཀ་བྱེད་མཁན་རྣམས་ལ་སྐད་ཅོར་རྒྱག་པ་རེད། བསྙོན་དོར་བྱེད་མཁན་
རྣམས་ནི་ལས་ཀ་བྱེད་མཁན་དང་འགོ་འཁྲིད་མིན་པ་ཤེས་དགོས། ཁོ་ཚོས་སྐྱོན
བརྗོད་བྱས་པ་ལ་བརྟེན་ནས་ཁྱེད་རང་གི་དམིགས་ཡུལ་གང་ཡིན་པ་དེ་སྒྲུབ་རྒྱུ་
མི་གཡེང་བ་བྱེད་དགོས། མི་དཀྱུས་མ་རྣམས་ཀྱིས་གཞན་གྱི་སྐྱོན་བརྗོད་ལས་
གཡོལ་ཐབས་གཙོ་བོར་བྱེད། དེ་རིགས་ནི་དཀྱུས་མའི་གནས་བབ་ལས་ཡར་
རྒྱས་མི་འགྲོ། ཁྱེད་རང་ལ་གྲུབ་འབྲས་ཅི་ཙམ་མང་བ་ཐོབ་པ་དེ་ཙམ་གྱིས་སྐྱོན་
བརྗོད་མང་བ་ཡོང་ཉེན་ཆེ།
དངོས་པོ་ཚང་མའི་རིན་གོང་ཅི་ཡིན་ཤེས་ཀྱི་ཡོད་ཀྱང་དེ་དག་གི་རིན་ཐང་
མི་ཤེས་མཁན་རྣམས་ནི་སྙོན་དོར་རམ་སྐྱོན་བརྗོད་བྱེད་མཁན་རེད། ཅེས་སྐུ་
ཞབས་Oscar Wilde མཆོག་གིས་གསུངས།
སྐྱོན་བརྗོད་ལ་དགའ་པོ་བྱེད་མཁན་མེད་ནའང་ཁུངས་ལྡན་གྱི་སྐྱོན་བརྗོད་
ལས་ང་ཚོས་བསླབ་བྱ་ལེན་བཞིན་འཚར་ལོངས་བྱེད་ཐུབ་ཀྱི་ཡོད། སྐྱོན་བརྗོད་
བྱུང་བ་ལ་བརྟེན་ནས་སོ་སོའི་སེམས་ཤུགས་མ་ཆག་པའི་ཐོག་སྐྱོན་བརྗོད་ལ་
ཉན་ཤེས་ཐུབ་པའི་གཤིས་སྤྱོད་དགོས། ཀུན་སློང་བཟང་པོ་དང་ཕྲག་དོག་གཉིས་
གང་གི་རྐྱེན་ལས་བྱུང་བའི་སྐྱོན་བརྗོད་ཡིན་མིན་དབྱེ་འབྱེད་ཐུབ་པ་དགོས་རྒྱུ་
གལ་ཆེན་པོ་རེད། གྲུབ་འབྲས་ཅན་གྱི་མི་རྣམས་ལ་དེ་འདྲའི་དབྱེ་འབྱེད་ཀྱི་ནུས་
པ་ལྡན་ཡོད། སྐྱོན་བརྗོད་བྱེད་པ་པོའི་ཀུན་སློང་གང་ཡིན་ངོས་འཛིན་ཐུབ་པའི་
ནུས་པ་ནི་གོང་གི་ནུས་པའི་ཆ་ཤས་ཤིག་རེད། ཆ་ཤས་གལ་ཆེ་ཤོས་དེ་ནི་རང་
གིས་རང་གང་ཡིན་ཤེས་ཐུབ་པ་དེ་རེད། གྲུབ་འབྲས་ལྡན་པའི་མིས་རང་ཉིད་ཀྱི་
གནས་སྟངས་གསལ་པོར་ཤེས་པ་དང་རང་ལ་འཕངས་པའི་སྐྱོན་བརྗོད་རྣམས་
དངོས་འབྲེལ་ཡིན་མིན་གསལ་པོར་ཤེས་ཐུབ།
གྲུབ་འབྲས་ཅན་གྱི་མི་ཚོས་གཞན་གྱིས་སྐྱོན་བརྗོད་བྱས་པ་ལ་དགའ་པོ་
མི་བྱེད་ཀྱང་སྐྱོན་བརྗོད་གང་ཞིག་དངོས་འབྲེལ་ཡིན་པ་ར་འཕྲོད་བྱུང་མཚམས་
ཞི་ཞིང་དུལ་བའི་སྒོ་ནས་སྐྱོན་བརྗོད་རྣམས་དོ་སྣང་ཆེན་པོས་ཉན་ཏེ་སྐྱོན་དེ་་ྋལས་
ཟློག་ཐབས་བསམ་ཚུལ་གང་དང་གང་ཡོད་འདྲི་རྩད་བྱེད། དེར་མ་ཟད་རང་གི་
ཡིད་ཆེས་ཅན་གྱི་མི་གཞན་ལས་འོག་གི་དྲི་བ་ཁག་བརྒྱུད་ནས་རང་ཉིད་ལ་སྐྱོན་
ཅི་ཡོད་གསལ་པོར་བརྗོད་དགོས་ཞུ་སྐུལ་ཡང་ཡང་བྱེད། “ངས་གང་འདྲ་བྱེད་ཀྱི་
འདུག་གམ།” “ངས་ཡར་རྒྱས་གཏོང་ཐབས་གང་དང་གང་བྱེད་དགོས་སམ།”
གཤིས་སྤྱོད་ནི་མཉམ་བསྡུས་ཤིག་རེད། གཤིས་སྤྱོད་ནི་དྲང་ཚུགས་བརྟན་
པོ་དང༌། རང་ཤེད་མེད་པ། བསམ་ཤེས་ཐུབ་པ། ཡིད་ཆེས་བརྟན་པོ། བློ་སྤོབས་
ཆེ་བ། ལར་ཞེན་ལྡན་པ། གུས་བཀུར་ཆེ་བ་བཅས་མཉམ་བསྡུས་ཅན་ཞིག་རེད།
གཤིས་སྤྱོད་ཀྱི་ལྷན་དུ་ཡིད་འཕྲོག་པའི་མི་གཤིས་ཤིག་གང་རེད་དམ།
དེ་ནི་གྲལ་རིམ་ཞིག་རེད།
དེ་ནི་བློ་ལྷོད་ཅིང་ལྷིང་བ་དེ་རེད།
དེ་ནི་གཡོ་མེད་དྲང་པོར་གནས་པ་དེ་རེད།
དེ་ནི་ང་རྒྱལ་མེད་པའི་གདེང་སྤོབས་བརྟན་པོ་ཞིག་རེད།
དེ་ནི་གཞན་གྱི་ཐོབ་ཐང་ལ་བརྩི་འཇོག་བྱེད་པ་དེ་རེད།
དེ་ནི་དུས་ནམ་ཡང་བསྙད་འདོགས་མི་བྱེད་པ་དེ་རེད།
དེ་ནི་ཡ་རབས་དང་སྤྱོད་ལམ་ཡག་པོའི་ཆེད་དུ་བློས་གཏོང་ཆུང་ངུ་དུ་མ་
གཏོང་དགོས་པ་ཤེས་རྟོགས་ཡོད་པ་ཞིག་རེད།
དེས་ནི་འདས་པའི་ནོར་འཁྲུལ་ཁག་ལས་བསླབ་བྱ་ལེན།
དེ་ནི་དངུལ་དང་རིགས་མཐོ་པོ་ལ་འབྲེལ་བ་གང་ཡང་མེད་པ་ཞིག
དེས་ནི་གཞན་མེད་པར་བཟོས་ནས་རང་ཉིད་འགྲིག་པ་ནམ་ཡང་མི་བཟོ།
དེ་ནི་དངོས་དོན་མ་གཏོགས་བཟོ་དབྱིབས་ལྟ་བུ་མ་ཡིན། དེ་ནི་མཐོ་
རིམ་སྤྱི་ཚོགས་མཉམ་དུ་འགྲོ་ཐུབ་ཀྱང་དཀྱུས་མའི་རྣམ་པ་མ་ཡོལ་བར་
འཛིན་ཐུབ་པར་བྱེད།
དེ་ནི་ངག་འཇམ་པ། སྙིང་རྗེའི་རྣམ་པ་ཅན། རྣམ་འགྱུར་བཟང་ཞིང་འཛུམ་
མདངས་ཅན་རེད།
དེ་ནི་དབང་ཡོད་དམ་བཙན་དབང་ལ་ཁ་གཏད་བྱེད་པའི་གསང་བའི་
གདེང་སྤོབས་རེད།
དེ་ནི་རང་ཉིད་དང་གཞན་བདེ་བར་སྡོད་པ་བྱེད་པ་དེ་རེད།
དེ་ནི་རྒྱལ་ཁ་ཐོབ་པར་བྱེད་པའི་གོ་རིམ་གྱི་རྣམ་པ་ཞིག་རེད།
དེས་ངོ་མཚར་དང་ལྡན་པའི་བྱ་བ་བྱེད།
དེས་རྫུ་འཕྲུལ་ལྟ་བུའི་ཧ་ལས་པའི་གྲུབ་འབྲས་སོན་པར་བྱེད།
དེ་ནི་ལས་སླ་པོར་ངོས་འཛིན་ཐུབ་ཀྱང་འགྲེལ་བཤད་བརྒྱག་རྒྱུ་དཀའ་བ་ཡིན།
དེ་ནི་འགན་འཁུར་ཁས་ལེན་བྱེད་པ་དེ་རེད།
དེ་ནི་ཉམ་ཆུང་བྱེད་པ་དེ་རེད།
དེ་ནི་རྒྱལ་ཕམ་ཅི་བྱུང་སྐབས་བརྗིད་ཆགས་པོར་སྡོད་པ་དེ་རེད།
དེ་ནི་སྐད་གྲགས་དང་བསོད་ནམས་མ་རེད།
དེ་ནི་མཛེས་རྒྱན་བྱང་བུ་མ་རེད།
དེ་ནི་རྒྱུན་གནས་རེད།
དེ་ནི་མིག་གིས་གཟུང་དུ་མེད།
དེ་ནི་རང་ཉིད་གཉའ་དམའ་བོ་མི་བྱེད་པར་གུས་ཞབས་དང་ངག་འཇམ་
བྱེད་པ་དེ་རེད།
དེ་ནི་རློམ་སེམས་མེད་པའི་ཉམས་དོད་པོ་བྱེད་པ་དེ་རེད།
དེ་ནི་སྒྲིག་རང་སྲུང་དང་ཤེས་ཡོན་རེད།
དེ་ནི་རང་མཁོ་རང་འདང་རེད།
དེ་ནི་ཉམས་དོད་པོའི་ངང་རྒྱལ་ཁ་འཐོབ་མཁན་དང་གོ་རྟོགས་ཅན་གྱི་
ཕམ་མཁན་རེད།
གྲུབ་འབྲས་རྩེ་ཕུད་སོན་པའི་སྐབས་ལྷོད་སྡོད་ཆགས་རྒྱུ་ཡོད་པ་འགྲོ་བ་
མིའི་རང་ཆས་སུ་ཡོད་པའི་གཤིས་ཀ་ཡིན་སྟབས་ཅི་ཙམ་གྲུབ་འབྲས་ཆེ་བ་སོན་
ཆོས་པ་དེ་ཙམ་གྱིས་སྒྲིག་རང་སྲུང་དང༌། སེམས་འཚོ་ཟིན་པ། ཉམ་ཆུང་དང༌།
སེམས་མི་འདོར་བར་སྔར་ལས་དམ་དོན་ཆེ་བ་བྱེད་དགོས། ཞེས་སྐུ་ཞབས་H.
Ross Perotལགས་ཀྱིས་གསུངས།
གྲུབ་འབྲས་སོན་པ་ལས་གྲུབ་འབྲས་རྒྱུན་བསྲིང་གནས་ཐུབ་པ་བྱེད་རྒྱུ་དེ་
དཀའ་ངལ་ཆེ་བ་ཡོད། མི་མང་པོས་གྲུབ་འབྲས་སོན་པའི་ཐབས་ཤེས་བྱེད་ཐུབ་
ཀྱང་དེ་སོར་གནས་ཡོང་ཐབས་ལ་རྨོངས་ནས་སྡོད་པ་རེད། དེ་འདྲ་ཡིན་པས་
གཤིས་སྤྱོད་དང་འཇོན་ཐང་གཉིས་ལག་པ་གཉིས་སྦྲེལ་ནས་འགྲོ་དགོས་པ་ལྟར་
རེད། འཇོན་ཐང་གིས་ཁྱེད་རང་ལ་གྲུབ་འབྲས་སྦྱིན་པ་དང་། གཤིས་སྤྲོད་ཀྱིས་
གྲུབ་འབྲས་རྒྱུན་བསྲིང་གནས་པར་བྱེད། ང་ཚོས་རང་ཉིད་སྔར་མེད་གསར་དུ་
བཟོ་སྐྲུན་བྱེད་ཀྱི་མེད།
ང་ཚོས་རང་ཉིད་མི་གང་འདྲ་ཞིག་ཏུ་ཆགས་འདོད་ཡོད་པར་ཁ་སྒྱུར་ཐུབ།
གཤིས་སྤྱོད་བཟོ་ཐབས་ཀྱི་བརྒྱུད་རིམ་བྱིས་པའི་དུས་ནས་འགོ་བརྩམས་ཏེ་མ་
འཆི་བར་དུ་འགྲོ།
གཤིས་སྤྱོད་ཉིད་གྲུབ་འབྲས་ཡིན་པ་ལས་གཤིས་སྤྱོད་ལ་གྲུབ་འབྲས་
དགོས་པ་མིན། ལྡུམ་ར་སྐྱོང་མཁན་གྱིས་ལྡུམ་རའི་ནང་གི་རྩ་ངན་ནམ་རྩྭ་ཡན་
གྱིས་མེ་ཏོག་ལ་མི་གནོད་པའི་ཆེད་དུ་རྩྭ་ཡན་འཐོག་དགོས་པ་བཞིན་དུ་ང་ཚོས་
སོ་སོའི་རྩྭ་ཡན་དང་འདྲ་བའི་ནོར་འཁྲུལ་ལམ་སྐྱོན་རྣམས་བསལ་ཏེ་གཤིས་སྤྱོད་
བཟང་དུ་གཏོང་དགོས་པ་ཡིན།
བྱུས་ཉེས་ཀྱིས་གཤིས་སྤྱོད་གོང་འཕེལ་གཏོང་བ་རེད། བྱུས་ཉེས་འབྱུང་
བའི་སྐབས་མི་འགའ་ཤས་ཚད་ལས་བརྒལ་བའི་ཡར་རྒྱས་འགྲོ་བ་དང༌། འགའ་
རེ་ནི་ཡིད་ཐང་ཆད་ནས་སྡོད་པ་རེད།
གནད་དོན་ཡག་པོ་མི་ཡོང་བའི་སྐབས་ལངས་ཕྱོགས་ལེགས་ཉེས་གང་
ཞིག་ཡོང་མིན་ནི་མི་དེའི་གཤིས་སྤྱོད་ལ་རག་ལས་ཡོད་པ་རེད། ལམ་ལྷོང་ཡོང་
བའི་སྐབས་ང་ཚོས་རྒྱུ་མཚན་བསམ་རྒྱུ། སེམས་བཟང་པོ་དང་ཡ་རབས་བྱེད་རྒྱུ་
ལས་སླ་པོ་ཡིན་ཡང་ལམ་ལྷོང་མ་བྱུང་བའི་སྐབས་གནོན་ཤུགས་ཆེ་བ་ལ་བརྟེན་
ནས་མི་འགའ་རེ་དྲན་རྒྱུ་དང་ཚོར་རྒྱུ་མེད་པར་ཆགས་ཏེ་ཉེ་འདབས་སུ་ཡོད་པའི་
མི་རྣམས་ལ་ཁོང་ཁྲོ་བྱེད། ཡང་འགའ་རེས་གནས་ཚུལ་གསལ་པོར་ཤེས་པའི་
ཐོག་ནས་གཞན་ལ་སྔར་བཞིན་གུས་ཞབས་ཐོག་ནས་འབྲེལ་གཏུགས་བྱེད་པ་
རེད།བྱུས་ཉེས་བྱུང་བའི་སྐབས་མིའི་གཤིས་སྤྱོད་གང་དང་གང་ཡིན་གསལ་པོར་
སྟོན་གྱི་རེད། ཅེས་སྐུ་ཞབས་JohnF.Kennedyམཆོག་གིས་གསུངས།
ཨུ་རུ་སུའི་གཏམ་དཔེ། ཐོ་བས་ཤེལ་སྒོ་ཆག་གྲུམ་དུ་གཏོང་ཡང་ལྕགས་
ལ་བཟོ་དབྱིབས་ཐོན་པར་བྱེད་ཅེས་པར་དོན་དམ་པའི་གོ་རྒྱུ་མང་པོ་ཡོད། ང་ཚོ
ཤེལ་དང་ལྕགས་གང་ལས་གྲུབ་པ་ཡིན་ནམ། རྡུང་བྱེད་ཐོ་བ་ནི་གཅིག་པ་རེད།
ཀར་བོན་(CARBON)གྱིས་ལྕགས་ལེགས་ཉེས་བཟོ་བ་ནང་བཞིན་གཤིས་སྤྱོད་
ཀྱིས་མིའི་སྤུས་ཚད་འབྱེད།
༦ ཡིད་ཆེས་ལེགས་པོ།
བསམ་བློ་བཟང་པོ་དང་ཡིད་ཆེས་ལེགས་པོ་གཉིས་བར་ལ་ཁྱད་པར་གང་
ཡོད་དམ། ཉིད་ཀྱིས་གལ་སྲིད་རང་ཉིད་ཀྱི་བསམ་བློ་ལ་ཉན་ཐུབ་པ་ཡིན་ན་གང་
ཡོང་གི་ཡོད་དམ། དེ་རྣམས་བཟང་པོ་ཡིན་ནམ་ངན་པ་གང་ཡིན། ཁྱེད་རང་གྲུབ་
འབྲས་སོན་པའི་ཕྱིར་རམ། ཡང་ན། ཕམ་ཉེས་ཡོང་བའི་ཕྱིར་དུ་བསམ་བློ་གཏོང
གི་ཡོད་དམ། ཁྱེད་རང་གི་བསམ་བློ་གཏོང་ཕྱོགས་ཀྱིས་ཁྱེད་རང་གི་ལས་དོན་
ཐོག་ཏུ་གནོན་ཤུགས་གཏིང་ཟབ་པོ་སྤྱོད་ཀྱི་ཡོད།
ང་ཚོ་བསམ་བློའི་འཁྱེར་སོ་ཡག་པོ་དང་འདུན་པ་ཆེ་སྐྱེད་ངང་སྡོད་པ་ནི་ང་
ཚོས་ཉིན་ལྟར་འདེམས་ཀ་བྱེད་དགོས་པ་རེད། མི་ཚེ་བཟང་པོའི་ཐོག་སྐྱེལ་རྒྱུ་ནི་
ལས་སླ་པོ་མ་རེད། དེ་བཞིན་མི་ཚེ་ངན་པའི་ཐོག་སྐྱེལ་རྒྱུ་ཡང་ལས་སླ་པོ་མ་རེད།
ངས་མི་ཚེ་བཟང་པོའི་ངང་སྐྱེལ་རྒྱུའི་འདེམས་ཀ་བྱེད་ཀྱི་ཡིན། བསམ་བློ་གཏོང་
སྟངས་ཡག་པོས་ཁྱེད་རང་གིས་རང་ཉིད་ལ་རྩལ་ནུས་ཅི་ཡོད་ཆ་ཚང་བེད་སྤྱོད་
གཏོང་ཐུབ་རྒྱུར་ཕན་ཐོགས་ཆེན་པོ་བྱེད། ཡིད་ཆེས་ལེགས་པོ་ནི་བསམ་བློ་བཟང་
པོ་ལས་ལྷག་པ་རེད། དེ་ནི་བསམ་བློ་བཟང་པོས་ལས་ཀ་ནུས་པ་ཤེས་རྟོགས་
བྱེད། དེ་ནི་གྲ་སྒྲིག་བྱས་པ་ལ་བརྟེན་ནས་སྐྱེས་པའི་སེམས་ཀྱི་ཡིད་ཆེས་ཤིག་
རེད། འབད་བརྩོན་མེད་པའི་བསམ་བློའི་འཁྱེར་སོ་ལེགས་པོ་ནི་རྨི་ལམ་བཟང་པོ་
ཞིག་བྱུང་བ་ལྟ་བུ་ལས་གཞན་གང་ཡང་མ་ཡིན། ཡིད་ཆེས་ལེགས་པོ་གང་ཡིན་
གཤམ་གྱི་འགྲེལ་བརྗོད་ལས་ཤེས་ཐུབ།
མི་ལོ་མང་པོའི་སྔོན་དུ་སྐུ་ཞབས་Lockheedལགས་ཀྱིས་གནམ་གྲུ་L-1011
ཞེས་པ་གསར་སྐྲུན་གནང་བ་རེད། ཁོང་གིས་གནམ་གྲུའི་བརྟན་ཆ་ཡག་པོ་ཡོང་
བ་དང་ནུས་ཤུགས་ཅི་ཙམ་ཡོད་པ་ངེས་ཤེས་ཐུབ་པའི་ཆེད་དུ་གནམ་གྲུ་དེ་ཟླ་
གྲངས་བཅོ་བརྒྱད་རིང་ཨ་སྒོར་ཐེར་འབུམ་གཅིག་དང་ཕྱེད་ཀ་འགྲོ་སོང་བཏང་
ནས་དཀའ་ཚེགས་ཆེ་ཤོས་འཕྲད་པར་ངེས་པའི་གནོད་རྐྱེན་ཁག་ལས་གྲོལ་བའི་
སྦྱོང་བརྡར་གནང་བ་རེད། ལོ་བརྒྱའི་རིང་བཀོལ་སྤྱོད་བྱས་པ་ལྟ་བུའི་འཕུར་སྐྱོད་
(གནམ་གྲུ་འཕུར་ཐེངས་༣༦,༠༠༠) བྱེད་སྐབས་འཕྲུལ་ཆས་སྣ་གཅིག་ལའང་སྐྱོན་ཆ་མ་
བྱུང་རྗེས་འགྲུལ་བཞུད་ཆོག་པའི་ཆོག་མཆན་ཐོབ་པ་རེད།
Lockheed ཚོགས་པར་ཡིད་ཆེས་ལེགས་པོ་བྱེད་ཆོག་པའི་རྒྱུ་མཚན་
འདུག་གམ། གནམ་གྲུ་དེས་སྲུང་ཆ་བརྟན་པོའི་ཐོག་ནས་འཕུར་སྐྱོད་ཐུབ་པར་
ཡིད་ཆེས་ལེགས་པོ་སྐྱེ་བའི་རྒྱུ་མཚན་ཆ་ཚང་འདུག གང་ཡིན་ཞེ་ན། འབད་
བརྩོན་དུ་མས་གྲ་སྒྲིག་དགོས་ངེས་ཆ་ཚང་བྱས་འདུག
༧ ཚུར་ཐོབ་པ་ལས་ཕར་མང་བ་སྦྱིན་དགོས།
དེང་སང་གི་དུས་འདིར་གྲུབ་འབྲས་སོན་རྒྱུ་ལས་སླ་པོ་རེད། གལ་ཏེ་ཁྱེད་
རང་མི་ཚེའི་ནང་གོམ་པ་མདུན་སྐྱོད་བྱེད་འདོད་ཡོད་ན་གོམ་པ་གཅིག་འཕར་མ་
རྒྱོབས་དང༌། གོམ་པ་འཕར་མ་རྒྱག་རྒྱུར་འགྲན་སྡུར་བྱེད་དགོས་མེད། ཁྱེད་རང་
ལ་ལས་གླ་ཚུར་ཐོབ་པ་ལས་ཕྲན་བུ་མང་བ་ཕར་སྤྲོད་ཐུབ་བམ། ཁྱེད་རང་གིས་
ལས་གླ་ཐོབ་པ་ལས་ཕྲན་བུ་མང་བ་སྤྲོད་མཁན་ཅི་ཙམ་མཐོང་བྱུང་ངམ། ཕལ་
ཆེར་གཅིག་ཀྱང་ཡོད་ཀྱི་མ་རེད།
ལས་མི་ཕལ་ཆེ་བར་ལས་གླར་དཔག་པའི་ལས་ཀ་ཡང་བྱེད་འདོད་མེད་
པ་དང་། ལས་མི་ཁག་ཅིག་གིས་རང་ཉིད་ལས་དོན་དེ་ཉིད་དུ་འཚོ་ཐབས་ཁོ་ནའི་
སླད་དུ་ལས་གླ་ཅི་ཙམ་ཐོབ་པ་དང་མཚུངས་པའི་ལས་ཀ་བྱེད། ལས་མི་ཆེས་ཉུང་
ཤས་ཤིག་གིས་རང་ཉིད་ལ་ལས་གླ་ཐོབ་པ་ལས་ཕྲན་བུ་མང་བ་བྱེད་འདོད་བྱེད།
ཁོ་པ་ཚོས་དེ་འདྲ་གང་གི་ཆེད་དུ་བྱེད་པ་རེད་དམ།
རང་ཉིད་ལ་ལས་གླ་ཐོབ་པ་ལས་མང་བ་ལས་ཀ་བྱེད་མཁན་རྣམས་ལ་
གཤམ་གྱི་ཁེ་ཕན་འཐོབ།
ཁྱེད་རང་ལས་ཀ་གང་དང་གང་དུ་བྱེད་པ་ལ་མ་ལྟོས་པར་ཁྱེད་རང་གི་
རིན་ཐང་ཆེ་རུ་གཏོང་བ་རེད།
དེས་ཁྱེད་རང་ལ་ཡིད་ཆེས་འཕར་མ་སྐྲུན།
གཞན་གྱིས་ཁྱེད་རང་ལ་འགོ་ཁྲིད་དུ་ངོས་འཛིན་བྱེད།
གཞན་གྱིས་ཁྱེད་རང་ལ་ཡིད་ཆེས་བློས་འགེལ་བྱེད།
རྒན་རབས་ཚོས་ཁྱེད་རང་ལ་གུས་ཞབས་བྱེད།
ཁྱེད་རང་ལས་མཐོ་བ་དང་མཉམ་པ་རྣམས་ཀྱི་བརྩེ་དུང་འཐོབ།
དེས་མཉམ་རུབ་ཀྱི་ནུས་པ་སྐྲུན།
དེས་ཁྱེད་རང་ལ་སྤོབས་པ་དང་ཡིད་ཚིམ་སྤྲོད།
གལ་ཏེ་ང་ཚོས་གོམ་པ་གཅིག་འཕར་མ་བརྒྱབ་ན་འགྲན་སྡུར་གང་ནས་
ཡོང་གི་འདུག་གམ།
གལ་ཏེ་ཁྱེད་ཀྱིས་སྐྱེས་བུ་ཞིག་གི་ཆེད་དུ་ལས་ཀ་བྱེད་ཀྱི་ཡོད་ན། དག་
ཞིང་གི་སླད་དུ་ཁོའི་ལས་ཀ་བྱེད་དགོས།(ལྷག་བསམ་རྣམ་དག་གིས་བྱེད་དགོས་ཞེས་
པའི་དོན་དུ་གོ་དགོས།)ཞེས་སྐུ་ཞབས་ཀིམ་ཧབ་བྷར་ཌ་(Kim Habbard) ལགས་
ཀྱིས་གསུངས།
ཧུར་སྐྱེད་ཅན་རྣམས་རང་ཉིད་ཀྱི་ལོ་དང༌། ཉམས་མྱོང་། ཤེས་ཡོན་ཇི་ལྟར
ཡིན་རུང་དགོས་མཁོ་གང་སར་ཡོད། ཧུར་སྐྱེད་ཅན་གྱི་མི་རྣམས་ནི།
གོང་མས་ལྟ་རྟོག་མེད་པར་ལས་ཀ་བྱེད།
དུས་ཐོག་ལས་བཅར་བྱེད་པ་དང་གཞན་ལ་བརྩི་འཇོག་ཆེ།
སྒྲིག་འཛུགས་དང་གོང་མ་རྣམས་ཀྱི་བཀོད་ཁྱབ་ལེགས་པར་ཉན་པ་དང་
ལག་བསྟར་འཕྱུག་མེད་བྱེད།
བདེན་པ་བརྗོད་པ།
ཛ་དྲག་བྱུང་སྐབས་ལས་ཀར་ཆེད་འབོད་བྱས་པར་ཁོང་ཁྲོ་མི་བྱེད།
ལས་དོན་བྱེད་པ་ཙམ་མིན་པར་གྲུབ་འབྲས་སོན་པ་གལ་ཆེར་བརྩི།
རྟག་ཏུ་དགའ་སྤྲོ་དང་ཡ་རབས་ངང་སྡོད།
དུས་རྟག་ཏུ་རང་གི་ཕྲུ་གུ་དང་། བཟའ་མི། ཕ་མ། གྲོགས་པོ། ལས་དོན་
དང་འབྲེལ་བ་ཅན་རྣམས་ཀྱི་རེ་བ་ལས་ལྷག་པ་བྱེད་ཐུབ་པའི་བསམ་བློ་གཏོང་
གི་ཡོད། ཁྱེད་རང་ལས་ཀ་གང་འདྲ་ཞིག་བྱེད་པའི་སྐབས་དྲི་བ་འདི་ངེས་པར་
དུ་དྲིས་ཨང༌། ངས་བྱེད་བཞིན་པའི་ལས་ཀ་འདིར་རིན་ཐང་འཕར་མ་གང་འདྲ་
ཞིག་སྣོན་ཐུབ་བམ། ཡང་ན། ངས་གཞན་ལ་ཁ་སྣོན་ཡོད་པའི་རིན་ཐང་གང་འདྲ་
ཞིག་འབུལ་ཐུབ་བམ།
གྲུབ་འབྲས་སོན་པའི་ལྡེ་མིག་ནི་ཚིག་འབྲུ་བཞིའི་ནང་དུ་བསྡུ་ཐུབ། “ད་དུང་
གཞན་མང༌།” རྒྱལ་ཁ་འཐོབ་མཁན་ཚོས་སོ་སོས་བྱེད་དགོས་པའི་བྱ་བ་རྣམས་
བྱེད། ད་དུང་གཞན་འགའ་རེ་བྱེད་པ་རེད། རྒྱལ་ཁ་འཐོབ་མཁན་རྣམས་ཀྱིས་
སོ་སོའི་ལས་འགན་སྒྲབ་ཀྱི་རེད། ད་དུང་གཞན་འགའ་རེ་སྒྲུབ། རྒྱལ་ཁ་འཐོབ་
མཁན་རྣམས་ཡ་རབས་དང་སེམས་བཟང་པོ་ཡོད་རེད། ད་དུང་གཞན་འགའ་ཞིག་
ཡོད་རེད། །རྒྱལ་ཁ་འཐོབ་མཁན་རྣམས་ཀྱིས་ནུས་པ་གང་ཡོད་བརྒྱ་ཆ་༡༠༠
འདོན་གྱི་རེད། ད་དུང་གཞན་འགའ་ཞིག
གཞན་བརྟེན་གྱི་རང་བཞིན་དང་། འགན་ཁུར་གྱི་བསམ་བློ། གུ་བཤང་གི་
རང་བཞིན་མེད་པའི་ནུས་པ་ནི་འགན་འཁྲི་ཞིག་རེད།
རིག་རྩལ་ཤིན་ཏུ་རྣོ་ཞིང་ཤེས་ཡོན་སྦྱངས་པ་ཧ་ཅང་མཐོ་བའི་མི་འགའ་
ཤས་ཀྱི་མི་ཚེ་ལམ་ལྷོང་མེད་པ། ཡང་ན་མི་ཚེ་འབྲིང་བུར་སྐྱེལ་དགོས་པ་གང་
ཡིན་ནམ། དེའི་རྒྱུ་མཚན་ནི། ཁོང་རྣམས་ལས་དོན་མི་གྲུབ་པའི་གནད་དོན་ལ་
མཁས་པར་གྱུར་པ་དང་འགོག་རྐྱེན་གྱི་ནུས་པ་མང་པོ་ཟུར་འཇོག་བྱས་པས་
དེ་ལྟར་བྱུང་བ་རེད། ཁོང་རྣམས་སོ་སོའི་བསྒྲུབ་བྱ་ལས་དོན་གང་ཞིག་ལ་ཆེད་
མངགས་གླ་ཕོགས་སྤྲོད་པའི་ལས་ཀ་བྱེད་འདོད་མ་བྱས་པར་ལས་དོན་གཞན་
གང་ཞིག་བྱས་པ་ལ་བརྟེན་ནས་ཁེ་ཕན་གང་འཐོབ་རེ་འདོད་བྱས་པར་བརྟེན་ཁོང་
རྣམས་ཀྱི་མི་ཚེ་ལམ་ལྷོང་མ་བྱུང་བར་ཡ་མཚན་སྐྱེ་དགོས་གང་ཡང་མེད། ང་
ཚོས་གླ་ཕོགས་ལས་ལྷག་པའི་ལས་ཀ་བྱེད་པ་དེས་འགྲན་སྡུར་རྩ་མེད་དུ་གཏོང་
བ་རེད། རང་ཉིད་འགྲན་སྡུར་དེ་ཉིད་དུ་གྱུར་པ་རེད། དེ་འདྲའི་བསམ་བློའི་འཁྱེར་
སོ་ནི་རིག་རྩལ་དང་ཤེས་ཡོན་ལག་ཁྱེར་ལས་ཧ་ཅང་གལ་ཆེ།
འབད་བརྩོན་བརྟན་པོའི་སྟོབས་ཤུགས།
འབད་བརྩོན་བརྟན་པོའི་གོ་གནས་ནི་རིག་རྩལ་གྱིས་གཙོས་པའི་ནུས་པ་
གང་གིས་ཀྱང་འཕྲོག་མི་ཐུབ། རིག་རྩལ་ལྡན་ཞིང་གྲུབ་འབྲས་མ་འཐོབ་མཁན་
ཡོད་པ་ནི་ཡོངས་གྲགས་རེད། སྐྱེས་སྟོབས་ཀྱི་ཤེས་རབ་ཧ་ཅང་ཆེ་བས་ཀྱང་
མིན། ཤེས་ཡོན་གྱིས་ཀྱང་མིན། འཛམ་བུ་གླིང་འདི་ལས་འགན་སྣང་ཆུང་དུ་རྩི་
མཁན་ཤེས་ཡོན་ཅན་གྱིས་ཁེངས་ཡོད། འབད་བརྩོན་བརྟན་པོ་དང་སེམས་ཐག་
གཅོད་པོ་གཉིས་ཁོ་ན་གང་དུའང་གལ་ཆེ་བ་ཡིན། ཅེས་སྐུ་ཞབས་Calvin Cool-
lidgeལགས་ཀྱིས་གསུངས།
གྲུབ་འབྲས་རྩེ་ཕུད་དུ་སོན་པའི་འགྲུལ་བཞུད་ནི་ལས་སླ་པོ་ཞིག་མིན། དེ་
ནི་བར་ཆད་ཀྱིས་ཁེངས་ཡོད། རྒྱལ་ཐོབ་པ་རྣམས་ལ་དེ་དག་ལ་གདོང་ལེན་བྱེད་
པའི་ནུས་སྟོབས་ཡོད་པར་མ་ཟད་གདོང་ལེན་བྱས་ནས་སྔར་ལས་ཀྱང་ནུས་
སྟོབས་ཆེ་བ་ཆགས་པ་རེད།
སྐབས་འགར་ལས་དོན་འགྲིག་མིན་ཡོང་བའི་སྐབས།།
ངལ་བས་ལམ་ཀུན་གྱེན་རིར་སྣང་བའི་སྐབས།།
མ་དངུལ་ཉུང་ཞིང་བུན་བབ་མཐོ་བའི་སྐབས། །
འཛུམ་པར་འདོད་ཀྱང་དབུགས་རིང་འཐེན་དགོས་སྐབས། །
འགན་འཁུར་ལྕི་བས་ངལ་དུབ་བྱུང་བའི་སྐབས།།
ངལ་གསོ་བསྟེན་དགོས་མཆིས་ཀྱང་འདོར་མི་རུང༌། །
མགོ་རྙོག་ཅན་གྱི་ཡ་མཚན་མི་ཚེའི་ནང༌།།
མི་རྣམས་ཀྱིས་ནི་སྐབས་འགར་སྦྱངས་པས་ཤེས། །
རྩོལ་བ་དོར་མེད་མཐའ་ལ་སྐྱེལ་ཐུབ་ན།།
ཕམ་ཉེས་དུ་མ་རྒྱལ་ངོར་འགྱུར་ངེས་མཆིས། །
མགྱོགས་ཚད་དལ་ཡང་འདོར་མི་རུང༌། །
འབུད་རྒྱག་ཅིག་གིས་རྒྱལ་བ་སྲིད། །
ཕམ་ཉེས་ཕྱི་ནང་བསློགས་པ་ལ། །
གྲུབ་འབྲས་སོན་པ་ཞེས་བྱ་འོ། །
དངུལ་མདངས་སྤྲིན་གྱི་ཐེ་ཚོམ་གྱིས། །
འགྲམ་དུ་ཡོད་(གྲུབ་འབྲས)ཀྱང་ཐག་རིང་མངོན། །
ཤིན་ཏུ་མནར་བའི་དཀའ་ཚེགས་ལ། །
གདོང་ལེན་བྱེད་པའི་ཧུར་བརྩོན་དགོས།
ཐ་ཞན་གནས་བབ་སླེབས་པའི་སྐབས། །
ཅིས་ཀྱང་འདོར་བ་མི་རུང་ངོ།།
སྒྲ་སྙན་གཏོང་མཁན་སྐད་གྲགས་ཅན་སྐུ་ཞབས་Fritz Kreislerམཆོག་ལ།
ཁྱེད་རང་གིས་སྒྲ་སྙན་སྙན་པོ་འདི་འདྲ་གང་འདྲ་བྱས་ནས་གཏོང་གི་ཡོད་དམ་
ཞེས་དྲིས་པར། ཁོང་གིས་འདི་ནི་སྦྱོང་བརྡར་རེད། གལ་ཏེ་ངས་ཟླ་བ་གཅིག་ཙམ་
སྦྱོང་བརྡར་མ་བྱས་ན་ལྟད་མོ་བ་རྣམས་ཀྱིས་ཁྱད་པར་གང་ཡོད་གསལ་པོར་ཚོར་
ཐུབ་ཀྱི་རེད། གལ་ཏེ་ངས་བདུན་ཕྲག་གཅིག་སྦྱོང་བརྡར་མ་བྱས་ན་ངའི་བཟའ་
ཟླས་ཁྱད་པར་ཅི་ཡོད་བརྗོད་ཐུབ་ཀྱི་རེད། གལ་ཏེ་ངས་ཉིན་གཅིག་སྦྱོང་བརྡར་མ་
བྱས་ན་རང་ཉིད་ཀྱིས་ཁྱད་པར་ལབ་ཐུབ་ཀྱི་རེད་ཅེས་གསུངས།
འབད་བརྩོན་བརྟན་པོ་ནི་ཆོད་སེམས་ལས་བྱུང་བ་རེད། འབད་བརྩོན་བརྟན་
པོས་སེམས་ཐག་ཆོད་པོ་ཆགས་ཀྱི་རེད། བཟོད་བསྲན་ལས་དགའ་བདེ་འབྱུང་བ་
རེད། རྩེད་འགྲན་པ་རྣམས་ཀྱིས་དུས་ཡུན་སྐར་ཆ། ཡང་ན། སྐར་མ་འགའ་རེའི་
བྱེད་སྒོའི་ཆེད་དུ་ལོ་འཁོར་བསྟུད་དེ་སྦྱོང་བརྡར་བྱེད།
འབད་བརྩོན་བརྟན་པོ་ནི་ཐག་གཅོད་ཅིག་རེད། དེ་ནི་རང་ཉིད་ཀྱིས་འགོ་
བརྩམས་པའི་བྱེད་སྒོ་དེ་མཇུག་སྒྲིལ་ཐུབ་པ་བྱེད་པའི་ཆོད་སེམས་ཤིག་རེད། ང་
ཚོ་ངལ་ཞིང་ཡིད་ཐང་ཆད་པའི་སྐབས་བྱེད་སྒོ་གང་ཡིན་དེ་མཚམས་འཇོག་བྱེད་
འམ་སྐྱུར་རྒྱུའི་འདོད་པ་བྱེད་པ་རེད། འོན་ཀྱང་རྒྱལ་ཁ་འཐོབ་མཁན་རྣམས་ཀྱིས་
བཟོད་བསྲན་བྱེད། རྩེད་འགྲན་པ་རྒྱལ་ཁ་འཐོབ་མཁན་ཞིག་ལ་དྲིས་དང༌། ཁོང་
གིས་དཀའ་ངལ་ལ་བཟོད་བསྲན་བྱས་ཏེ་འགོ་བརྩམས་པའི་བྱེད་སྒོ་དེ་མཇུག་
བསྒྲིལ་བ་རེད། གྲུབ་འབྲས་མ་སོན་པའི་མི་མང་པོས་བྱེད་སྒོ་ཞིག་འགོ་ལེགས
པར་བརྩམས་ཀྱང་མཇུག་ཡང་དག་པར་སྐྱེལ་ཐུབ་མེད། འབད་བརྩོན་བརྟན་པོ་ནི་
དམིགས་ཡུལ་ཞིག་ལས་བྱུང་བ་རེད། དམིགས་ཡུལ་མེད་པའི་མི་ཚེ་ནི་ཆུ་རླུང་
གིས་དེད་པ་བཞིན་རེད། དམིགས་ཡུལ་མེད་པའི་མི་རྣམས་ཀྱིས་སྙིང་རུས་སམ་
ཨུ་ཚུགས་ནམ་ཡང་མི་བྱེད་ལ། ཁོ་པ་ཚོར་འདོད་པ་ཁེངས་པ་ཞིག་ནམ་ཡང་ཡོང་
གི་མ་རེད།
༩ བྱེད་སྒོའི་སྤོབས་པ།
བྱེད་སྒོ་གང་དང་གང་ཡིན་རུང་དེ་ལ་ཧུར་སྐྱེད་དང་འབད་པ་དགོས་པར་
བརྟེན་བྱེད་སྒོའི་སྤོབས་པ་ནི་དེང་སང་གི་དུས་འདིར་རང་བཞིན་གྱིས་དགོས་
མཁོར་གྱུར་ཡོད། ཆེད་དུ་མ་བཟོས་པར་བྱུང་བའི་གནད་དོན་གང་ཡང་མེད། མི་
ཞིག་གི་སེམས་ཤུགས་བཅག་ན་ཁོས་བྱེད་སྒོ་དེ་སྟབས་བདེ་པོའམ་ཁུང་འཁྱོལ་
ཙམ་ཞིག་གི་ཐོག་ནས་སྒྲུབ་ཐབས་བྱེད་པ་རེད། སྤོབས་པ་ནི་སེམས་ཀྱི་ནང་ནས་
ཡོང་བ་དང་དེས་རྒྱལ་ཁ་ཐོབ་པའི་ཆ་རྐྱེན་སྐྲུན་གྱི་ཡོད་སྟབས་སེམས་ཤུགས་
ནམ་ཡང་གཅོག་མི་འོས་པ་རེད།
བྱེད་སྒོའི་སྤོབས་པས་རང་གཅེས་འཛིན་ནམ་ང་རྒྱལ་མི་མཚོན། དེས་ནི་
གུས་ཞབས་དང་འབྲེལ་བའི་དགའ་བདེ་མཚོན་གྱི་ཡོད། ལས་བྱེད་པ་པོ་དང་དེའི་
ལས་ཀའི་སྤུས་ཚད་གཉིས་ནི་ཁ་བྲལ་ཐབས་མེད་པ་རེད། ཆོད་སེམས་ཕྱེད་ཀའི་
འབད་བརྩོན་གྱིས་གྲུབ་འབྲས་ཕྱེད་ཀའང་མི་སྤྲོད། དེས་འབྲས་བུ་གང་ཡང་མི་སྤྲོད།
མི་གསུམ་གྱིས་ས་ཕག་གི་རྩིག་པ་རྩིག་བཞིན་ཡོད་པར་གཡས་གཡོན་གྱི་
མི་ཞིག་གིས། ཁྱེད་རྣམས་གང་བྱེད་ཀྱི་ཡོད་དམ་ཞེས་དྲིས་པར་མི་དང་པོ་དེས།
ཁྱེད་ཀྱིས་མཐོང་གི་མི་འདུག་གམ། ངས་ལྟོ་གོས་འཚོལ་གྱི་ཡོད་ཅེས་དང༌། མི་
གཉིས་པ་དེས། ཁྱེད་རང་གིས་མཐོང་གི་མི་འདུག་གམ། ངས་རྩིག་པ་རྩིག་གིན་
ཡོད་ཅེས་དང༌། མི་གསུམ་པ་དེས། ངས་དྲན་རྟེན་གྱི་ལྷ་ཁང་བརྗིད་ཅན་ཞིག་
བཞེངས་ཀྱིན་ཡོད་ཅེས་སྨྲས། སྐབས་འདིར་མི་གསུམ་གྱིས་ལས་ཀ་གཅིག་
མཚུངས་མཉམ་དུ་བྱེད་ཀྱི་ཡོད་ཀྱང་ལས་ཀའི་ཐོག་འགྲེལ་བརྗོད་ཐ་དད་གསུམ་
བྱུང་ཡོད་པ་ནི་ལས་ཀའི་ངོ་བོའི་ཐོག་བསམ་བློ་གཏོང་སྟངས་མི་འདྲ་བ་གསུམ་
ཡོད་པའི་རྐྱེན་གྱིས་རེད། ཁོང་ཚོའི་བསམ་བློ་གཏོང་ཕྱོགས་ཀྱིས་ལས་ཀར་
གནོན་ཤུགས་ཡོང་གི་ཡོད་དམ། ངེས་པར་དུ་ཡོང་གི་རེད།
ལས་བྱེད་པ་པོ་སོ་སོས་བྱེད་བཞིན་པའི་ལས་ཀར་སྤོབས་པ་ལྡན་པའི་སྒོ་
ནས་བྱས་ན་ཕུལ་བྱུང་གི་འབྲས་བུ་འཐོན་གྱི་རེད། དཔེར་ན། ལས་རིགས་ཚོན་
རྩིས་གཏོང་མཁན། གད་པ། སྣུམ་འཁོར་འཁྲུད་མཁན་སོགས་གང་ཡིན་རུང་ལས་
དོན་དེ་དང་དེ་ལས་བྱེད་པ་པོ་རང་ཉིད་ཀྱི་འདྲ་པར་ལྟ་བུ་རེད། དེ་རིང་སྤུས་དག་
བྱས་པའི་ལས་ཀ་དེས་སང་ཉིན་གྱི་ལས་ཀ་བརྟན་པོ་བཟོས་པ་རེད།
ཞབས་Michelangelo ལགས་ཀྱིས་ཉིན་གྲངས་མང་པོར་སྐུ་འདྲ་
བཞེངས་པའི་ལས་ཀ་གནང་བ་རེད། ཁོང་གིས་སྐུ་རེ་རེའི་ཡན་ལག་ཆུང་ཆུང་རེ་
རེར་རི་མོ་དང་ཚོན་གསལ་སྐྱོར་ཡུན་རིང་གནང་སྐབས་ཉེ་འདབས་ཀྱི་མི་རྣམས་
ཀྱིས་གསལ་སྐྱོར་འདི་དག་ནི་དམིགས་བསལ་གལ་ཆེན་པོ་མ་རེད། ཁྱེད་རང
འདི་འདྲའི་ཐོག་དོན་མེད་སེམས་ཁྲལ་བྱེད་དོན་མེད་ཅེས་བརྗོད་པར་ཁོང་གིས།
གནད་ཁག་ཆུང་ཆུང་གིས་ཡང་དག་པ་བཟོ་བ་རེད། ཡང་དག་པ་ནི་གནད་ཁག་
ཆུང་ཆུང་མ་རེད། ཁྱེད་རང་གིས་ལས་ཀ་མྱུར་པོར་བྱས་པ་རྣམས་གཞན་གྱིས་
བརྗེད་ཀྱང་ཡང་དག་པར་ཇི་ལྟར་བྱས་པ་དེ་དྲན་གྱི་རེད།
མི་ཞིག་ལ་སྲང་ལམ་གྱི་གད་པ་ཞེས་མིང་ཐོགས་ཀྱང་སྐུ་ཞབས་Michelan,
gelo ལགས་ཀྱིས་ཚོན་རྩི་བཏང་བ་དང༌། སྐུ་ཞབས་Bethoven ལགས་ཀྱིས་རོལ་
དབྱངས་བརྩམས་པ།སྐུ་ཞབས་Shakespeareམཆོག་གིས་སྙན་ངག་བརྩམས་པ
ནང་བཞིན་མི་དེས་སྲང་ལམ་གད་ཕྱིས་བྱེད་དགོས། ལྷ་ཡུལ་དང་མི་ཡུལ་དུ་སྡོད་
མཁན་ཚང་མས་ཡུད་ཙམ་ངང་སྒུག་བྱས་ཏེ་གནས་འདིར་སྲང་ལམ་གཙང་མ་བཟོ་
Martinམཁན་འདི་ལྟ་བུ་ཡོད་རེད་ཅེས་བསྒྲགས་པ་བཟོ་དགོས། ཞེས་སྐུ་ཞབས་
LutherKingJr.ལགས་ཀྱིས་གསུངས།
ལས་ཀ་ཡང་དག་པ་བྱས་ཡིན་སྙམ་པའི་ཚོར་བ་དེ་ཉིད་རང་བྱ་དགའ་རེད།
སྤུས་ཀ་མེད་པའི་ལས་ཀ་མང་པོ་བྱེད་པ་ལས་སྤུས་ཀ་ལྡན་པའི་ལས་ཀ་ཆུང་ངུ་
ཞིག་བྱེད་པ་ལེགས།
༡༠ སློབ་གཉེར་བ་ཡིན་པའི་འདོད་པ་དགོས། -རྒྱུས་སྟོན་པ་ཞིག་འཚོལ།
གལ་སྲིད་དཀོན་མཆོག་དང་དགེ་རྒན་ཞིག་མཉམ་དུ་བཞེངས་བཞུགས་
ཡོད་པ་མཇལ་ན་སློབ་ཕྲུག་གིས་ཐོག་མར་སུ་ལ་གུས་བཀུར་ཞུ་ཡི་རེད་དམ། རྒྱ་
གར་གྱི་རིག་གཞུང་གི་འགྲོ་སྟངས་དང་བསྟུན་ན་དགེ་རྒན་ལ་སྔོན་དུ་ཞུ་ཡི་རེད།
གང་ཡིན་ཞེ་ན། དགེ་རྒན་གྱི་རོགས་པ་དང་ལམ་སྟོན་མེད་པར་སློབ་ཕྲུག་གིས་
དཀོན་མཆོག་མཇལ་མི་ཐུབ།
དགེ་རྒན་ནམ་རྒྱུས་སྟོན་པའི་ཉམས་མྱོང་གི་ལམ་སྟོན་ནི་ཁྱེད་རང་ལ་མ་
འོངས་ལུང་བསྟན་ཆགས་ཀྱི་རེད། དེར་བརྟེན་ཁྱེད་རང་ལ་ལམ་སྟོན་བྱེད་ཐུབ་
མཁན་ལམ་སྟོན་པའམ་དགེ་རྒན་ཞིག་དོ་འཁུར་ཆེན་པོས་འཚོལ་དགོས། ལམ་
སྟོན་པ་ཡང་དག་པས་ཁྱེད་རང་ལ་ལམ་སྟོན་དང་སློབ་གསོ་འཕྱུག་མེད་སྤྲོད་པ་
དང་། ལམ་སྟོན་པ་ངན་པས་ལམ་ལོག་ལ་ཁྲིད་ཀྱི་རེད། ཚང་མར་གུས་བརྩི་ཞུ་
དགོས། དོ་སྣང་ཅན་གྱི་སློབ་གཉེར་བ་ཞིག་ཆགས་ཐབས་བྱེད་དགོས། དོ་སྣང་
ཅན་གྱི་སློབ་ཕྲུག་ལ་དགེ་རྒན་གྱི་དྲུང་ནས་སློབ་སྦྱོང་རྩེ་གྲས་འཐོབ་ཀྱི་རེད།
དགེ་རྒན་རྩེ་ཕུད་རྣམས་ཀྱིས་ཁྱེད་རང་ལ་བཏུང་བྱ་གནང་གི་མ་རེད། ཁོང་
རྣམས་ཀྱིས་ཁྱེད་རང་ཁ་སྐོམ་དུ་འཇུག་གི་རེད། ཁོང་རྣམས་ཀྱིས་ཁྱེད་རང་གི་དྲི་
བར་ལན་འཚོལ་བའི་ལམ་སྟོན་གྱི་རེད།
གྲུབ་འབྲས་ལྡན་པ་སྐྲུན་པའི་ཆ་རྐྱེན་ཁྱེད་རང་ལ་ཡོད་དམ།
ང་ཚོ་ཚང་མར་གྲུབ་འབྲས་ལྡན་པའི་ཁྱད་ཆོས་ཡོད་དམ། མི་འགའ་རེས་
དེ་ལྟར་ཡོད་པ་ཚོར་གྱི་མེད། དེ་རིགས་བཏང་སྙོམས་སུ་སྡོད་པ་དང་གྲུབ་འབྲས་
ཀྱང་མི་སོན། འོན་ཀྱང་དེ་འདྲ་བྱེད་རྒྱུ་མེད། གོང་གི་ཁྱད་ཆོས་བཅུ་ག་སོ་སོའི་
འདོད་པ་དང་མཚུངས་པར་འཕེལ་རྒྱས་ཐོན་མིན་ལ་མ་ལྟོས་པར་ང་ཚོ་ཚང་མའི་
རྒྱུད་ལ་ཡོད་རེད། དེ་དག་ཡོད་པ་ཤེས་རྟོགས་ཡོང་རྒྱུ་དཀའ་ཡང༌། ནམ་ཞིག་
ཤེས་རྟོགས་བྱུང་རྗེས་ང་ཚོའི་གྲུབ་འབྲས་ཐོག་འགྱུར་བ་ཆེན་པོ་ཡོང་གི་རེད།
ནི་ཨ་སྒོར་ས་ཡ་མང་པོ་སོ་སོའི་སྒོ་རའི་མདུན་དུ་སྦས་ཡོད་པ་མི་ཤེས་པ་དང་
མཚུངས། ཁྱེད་རང་གིས་དེ་དག་བེད་སྤྱོད་གཏོང་མི་ཐུབ། འོན་ཀྱང་དེ་འདྲ་ཡོད་
པ་ཤེས་རྟོགས་བྱུང་མ་ཐག་ཏུ་ཁྱེད་རང་གི་བསམ་ཚུལ་དང་སྤྱོད་པར་འགྱུར་བ་
འགྲོ། ས་འོག་ཏུ་སྦས་ཡོད་པའི་གཏེར་འདི་རྣམས་ང་ཚོས་ལེན་དགོས། ང་ཚོས་
འདི་རྣམས་ས་འོག་ནས་བཏོན་ཏེ་བེད་སྤྱོད་བྱེད་དགོས་རེད་དོ།། །
ལག་བསྟར་བྱེད་ཐབས།
གྲུབ་འབྲས་སོན་པ་ནི་བྱེད་སྒོ་དང་འབྲེལ་བ་ལྡན་པ་ཞིག་ཏུ་མངོན། གྲུབ་
འབྲས་ཅན་རྣམས་མདུན་ནས་མདུན་དུ་སྐྱོད་ཀྱི་རེད། ཁོ་པ་རྣམས་ཀྱིས་འགལ་
འཛོལ་ལམ་ནོར་འཁྲུལ་བྱེད། འོན་ཀྱང་ནམ་ཡང་མི་འདོར། ཞེསསྐུ་ཞབས་ཀོན་
རཌ་ཧིལ་ཀྲོན་(Comnd Hilton) མཆོག་གིས་གསུངས།
༡ གྲུབ་འབྲས་སོན་པའི་ཆེད་དུ་ཁྱེད་རང་ལ་དོན་དང་ལྡན་པའི་དམིགས་ཡུལ་
ཞིག་ངེས་པར་དགོས། ཁྱེད་རང་གི་དམིགས་ཡུལ་གལ་ཆེ་ཤོས་རྣམས་
འོག་ཏུ་བྲིས་དང༌།
༢ གྲུབ་འབྲས་སོན་པའི་ཆེད་དུ་ལམ་ལྷོང་མ་བྱུང་བམ་ཕམ་ཉེས་རྣམས་ལ་
གདོང་ལེན་བྱེད་ཐུབ་པ་བྱེད་དགོས། ཁྱེད་རང་གིས་ད་བར་ལམ་ལྷོང་མ་
བྱུང་བ་གང་དང་གང་ལ་གདོང་ལེན་ཐུབ་པ་བྱུང་ཡོད་དམ།
༣ སྐུ་ཞབས་བྷེན་ཕེ་རེངྒ་ལཱེན་(Ben Frank lin)ལགས་ཀྱིས་བྱེད་སྒོ་ལེགས་
པའམ་བཟང་བ་བཅུ་གསུམ་ངོས་འཛིན་གནང་ནས་བྱེད་སྒོ་རེ་རེ་བདུན་
ཕྲག་རེའི་ནང་དུ་ལག་བསྟར་གནང་བ་རེད།བདུན་ཕྲག་བཅུ་གསུམ་པ་
རྫོགས་པའི་རྗེས་སུ་སླར་ཡང་སྔོན་ལྟར་གནང་འགོ་བཙུགས། ཁྱེད་རང་
གིས་ལེ་ཚན་འདིའི་ནང་དུ་བཤད་པའི་དོན་སྨིན་སོན་པའམ་གྲུབ་འབྲས་
ཐོན་པར་ལྡེ་མིག་བཅུ་ཡོད་པ་རེ་རེ་ལག་བསྟར་བྱེད་སྟངས་ཅི་ཡིན་ཐག་
གཅོད་བྱེད་དགོས།
འདོད་པ།
ཆོད་སེམས།
འགན་འཁུར།
ཧུར་སྐྱེད།
ཡིད་ཆེས་ཆེན་པོ།
ཚུར་ཐོབ་པ་ལས་ཕར་མང་བ་སྦྱིན་པ།
འབད་བརྩོན་བརྟན་པོ།
བྱེད་སྒོའམ་ལས་ཀའི་སྤོབས་པ།
རང་ཉིད་སློབ་ཕྲུག་བྱེད་དགོས། དེ་བཞིན་རྒྱས་སྟོན་པ་ཞིག་འཚོལ་དགོས།

ལེ་ཚན་བཞི་པ།
མདུན་སྐྱོད་གང་གིས་འགོག་གི་འདུག་གམ།

ང་ཚོའི་དེ་རིང་གི་ཐེ་ཚོམ་ནི་སང་ཉིན་ངོ་སྤྲོད་ཐུབ་པའི་བཅད་མཚམས་
གཅིག་པུ་དེ་རེད།ཅེས་སྐུ་ཞབས་Frank linD.Rooseveltལགས་ཀྱིས་གསུངས།
གལ་ཏེ་ཁྱེད་རང་གིས་སྣུམ་འཁོར་གྱི་ཚོད་འཛིན་མ་ལག་མ་བཀག་པར་
སྣུམ་འཁོར་གཏོང་བའི་ཚེ་ན་གང་ཡོང་གི་ཡོད་དམ།
ཁྱེད་རང་གིས་སྣུམ་འཁོར་
མགྱོགས་ཚད་མཐོ་ཤོས་ཐོག་གཏོང་ཐུབ་ཀྱི་མ་རེད། གང་ཡིན་ཞེ་ན། ཚོད་འཛིན་
མ་ལག་གིས་འགོག་ཤུགས་སྤྲོད་པ་རེད། ཁྱེད་རང་གི་སྣུམ་འཁོར་ཚ་དྲོད་ཆེ་
དྲགས་ནས་སྐྱོན་ཅན་དུ་འགྲོ། གལ་ཏེ་སྐྱོན་ཤོར་མ་བྱུང་ནའང་འགོག་ཤུགས་
ཀྱིས་འཕྲུལ་འཁོར་ཨ་མའི་ནུས་པ་ཉམས་རྒུད་དུ་གཏོང་གི་རེད། དེར་བརྟེན་
ཁྱེད་རང་འགྲོ་ཡུལ་དུ་འབྱོར་བའི་ཆེད་དུ་འདེམས་ཀ་གཉིས་ཡོད་པ་ལས་གཅིག་
འདེམས་སྒྲུག་བྱེད་དགོས། ཁྱེད་རང་གིས་སྣུམ་འཁོར་གྱི་མགྱོགས་ཚད་སྤོར་བྱེད་
ཀྱི་འཕྲུལ་འཁོར་དེ་ཉེན་ཁ་ལ་མ་ལྟོས་པར་ཤུགས་ཆེ་རུ་གཏོང་དགོས། དེ་མིན་ན་
སྣུམ་འཁོར་མགྱོགས་པོར་གཏོང་ཐུབ་ཆེད་ཚོད་འཛིན་མ་ལག་གློད་དགོས། དཔེ་
འདི་དང་ང་ཚོའི་མི་ཚེ་གཉིས་མཚུངས་ཀྱི་ཡོད།
གང་ཡིན་ཞེ་ན། ང་ཚོ་མང་པོ་ཞིག་གིས་སོ་སོའི་ཚོར་བའི་ཚོད་འཛིན་མ་
ལག་མ་བཀག་པར་འགྲོ་སྐྱོད་བྱེད་ཀྱི་ཡོད། ཚོད་འཛིན་མ་ལག་གང་དང་གང་
རེད་དམ། དེ་དག་གིས་ཁྱེད་རང་གྲུབ་འབྲས་སོན་པར་འགོག་རྐྱེན་བྱེད་པ་རེད།
དཔེར་ན་ཞེད་སྣང་། ལས་ཀར་ཕྱིར་བཤོལ་བྱེད་པ། སྤོབས་པ་དམན་པ་སོགས་
ཚོད་འཛིན་མ་ལག་རེད། བསམ་བློའི་འཁྱེར་སོ་བཟང་པོ་བཅོས་པ་དང༌། གདེང་
སྤོབས་ཆེན་པོ་སྐྲུན་པ། འགན་འཁུར་ངོས་ལེན་བྱེད་པ་སོགས་ནི་ཁྱེད་རང་གི
ཚོར་བའི་ཚོད་འཛིན་གློད་ཚུལ་རེད།
ཕམ་ཉེས་ཅན། གྲུབ་འབྲས་རྩེ་གྲས་སུ་མི་སོན་པའི་རྒྱུ་མཚན་ཉི་ཤུ་ཡོད།
མི་ཚེ་ནི་འགུལ་ཤུགས་བཅུ་ཅན་གྱི་རྐང་འཁོར་དང་འདྲ་བ་རེད། ང་ཚོ་མང་
ཆེ་བ་ལ་སྣུམ་འཁོར་གྱི་འགུལ་ཤུགས་འབུད་འདེད་སོ་འཁོར་(Gear) དང་འདྲ་
བའི་ནུས་ཤུགས་ཡོད་ཀྱང་བེད་སྤྱོད་རྩ་བ་ནས་མི་གཏོང་བ་རེད། ཅེས་སྐུ་ཞབས་
ཅཱལ་སི་ཤུལ་རྩྭ་(Charles Shultz) ལགས་ཀྱིས་གསུངས།
ཁྱེད་རང་ཕམ་ཉེས་སུ་གཏོང་བའི་རྒྱུ་རྐྱེན་ཉི་ཤུ་ཡོད། རྒྱུ་རྐྱེན་འདི་རྣམས་
ལ་གདོང་ལེན་བྱེད་ཐུབ་ན་ཁྱེད་རང་མདུན་སྐྱོད་བྱེད་རྒྱུ་འགོག་པའི་ཚོད་འཛིན་མ་
ལག་དེ་གློད་ཐུབ་ཀྱི་རེད།
༡ ཉེན་ཁ་ལེན་འདོད་མེད་པ།
གྲུབ་འབྲས་སོན་པའི་ཆེད་དུ་ཧོབ་རྩིས་རྒྱག་པའི་ཉེན་ཁ་དང་ལེན་བྱེད་
དགོས། ཉེན་ཁ་དང་ལེན་བྱེད་དགོས་བརྗོད་དུས་འགན་འཁུར་མེད་པ་དང་ལྐུགས་
རྟགས་ཀྱི་རྩེད་མོ་རྩེ་བ་ནང་བཞིན་ལ་མི་ཟེར། མི་མང་པོས་ཉེན་ཁ་དང་ལེན་བྱེད་
པ་དང༌། འགན་འཁུར་མེད་པར་ཧོལ་རྒྱུགས་བྱེད་པ་གཉིས་མཚམས་རེར་གོ་ནོར་
ཐེབས་ངེས། གྲུབ་འབྲས་མེད་པར་འགྱུར་སྐབས་བསོད་བདེའམ་རླུང་རྟ་མེད་པར་
སྙད་འདོགས་བྱེད་པ་རེད། ཉེན་ཁ་དང་ལེན་ཞེས་པ་དེ་ནི་ལྟོས་ས་ལྟོས་འཇོག་
རེད། དེ་ནི་མི་གཅིག་ནས་གཅིག་དབར་མི་འདྲ་བ་རེད། དེ་ནི་གྲུབ་འབྲས་སམ་
སྦྱོང་བརྡར་གང་རུང་གི་ཆེད་དུ་རེད། གངས་རིར་འཛེགས་པ་ནི་གངས་འཛེག་
སྦྱོང་བརྡར་ཡོད་མཁན་དང་མེད་མཁན་གཉིས་ཀ་ལ་ཉེན་ཁ་ཡོད་པ་རེད། འོན་
ཀྱང་སྦྱོང་བརྡར་ཡོད་མཁན་ལ་དེ་ནི་འགན་འཁུར་མེད་པར་ཉེན་ཁ་དང་ལེན་བྱས་
པ་མ་ཡིན། འགན་འཁུར་ཡོད་པའི་ཉེན་ཁ་ནི་སློབ་སྦྱོང་དང་། སྦྱོང་བརྡར། གདེང་
ཚོད། འཇོན་ཐང་བཅས་ལ་གཞིར་བཞག་ཡོད། ཁྱད་ཆོས་འདི་རྣམས་ཀྱིས་ཁྱེད་
རང་ལ་ཞེད་སྣང་འཕྲད་སྐབས་གདོང་ལེན་བྱེད་པའི་བློ་ཁོག་སྤྲོད་ཀྱི་ཡོད། ཉེན་
ཁ་དང་ལེན་བྱས་ཏེ་ལས་ཀ་གསར་རྩོམ་མི་བྱེད་མཁན་རྣམས་ཀྱིས་ནོར་འཁྲུལ་
མི་གཏོང༌། ཡིན་ནའང་ག་དུས་ཀྱང་ལས་ཀ་གསར་རྩོམ་མི་བྱེད་པ་ནི་ཉེན་ཁ་
དང་ལེན་གྱིས་ལས་གཞི་གསར་རྩོམ་བྱས་ནས་གྲུབ་འབྲས་མ་སོན་པ་ལས་ནོར་
འཁྲུལ་ཆེ་བ་རེད། བློ་ཐག་མ་ཆོད་པ་ནི་འགོས་ནད་དང་འདྲ་བའི་གོམས་གཤིས་
ཤིག་རེད། བློ་ཐག་མ་ཆོད་པ་ལ་བརྟེན་ནས་གོ་སྐབས་མང་པོ་ལག་ནས་ཤོར་འགྲོ་
བ་རེད། ཉེན་ཁ་དང་ལེན་ངེས་པར་བྱེད་དགོས་ཀྱང་ཡ་ཡུད་བྱེད་མི་ཉན། ཉེན་ཁ་
དང་ལེན་བྱེད་མཁན་རྣམས་སོ་སོའི་མིག་ཕྱེས་ནས་མདུན་སྐྱོད་བྱས་ཀྱང་ཡ་ཡུད་
བྱེད་མཁན་རྣམས་ནག་ཁུང་ནང་དུ་མདའ་འཕེན་པ་རེད།
སྐབས་ཤིག་ཏུ་ཞིང་པ་ཞིག་ལ་མི་ཞིག་གིས། ཁྱེད་ཀྱིས་འདི་ལོར་ཞིང་ཁར་
གྲོ་བཏབ་ཡོད་དམ་ཞེས་དྲིས་པར་ཞིང་པ་དེས། ངས་བཏབ་མེད། འདི་ལོ་ཆར་
པ་འབབས་ཀྱི་མ་རེད་བསམ་པའི་ཞེད་སྣང་བྱུང་། ཞེས་ལན་འདེབས་བྱས། སླར་
ཡང་མི་དེས། ཁྱེད་རང་གིས་ཨ་ཤོམ་བཏབ་ཡོད་དམ་ཞེས་དྲིས་པར་ཞིང་པས།
བཏབ་མེད། འབུ་སྲིན་གྱིས་གནོད་སྐྱོན་གཏོང་གི་རེད་བསམ་པའི་ཞེད་སྣང་བྱུང་
ཞེས་སྨྲས་པར་ཡང་བསྐྱར་མི་དེས། ཁྱེད་རང་གི་ཞིང་ཁར་གང་བཏབ་ཡོད་དམ་
ཞེས་དྲིས་པར་ཞིང་པ་དེས། ངས་གང་ཡང་བཏབ་མེད། ངས་བརྟན་ཆ་བྱས་པ་
ཡིན་ཞེས་སྨྲས་སོ། །
ཉེན་ཁ།
གད་མོ་བགད་པས་ལྐུགས་པར་མཐོང་ཉེན་ཆེ།།
ངུ་བས་ཚོར་བ་སྐྱེན་པོར་སྣང་ཉེན་ཆེ། །
གཞན་འབྲེལ་བྱེད་པས་རྙོག་དྲར་ཚུད་ཉེན་ཆེ། །
བསམ་ཚུལ་ཕྱི་རུ་དམར་རྗེན་འདོན་པ་དེས།།
རང་མདོག་ངོ་མ་ཕྱི་ལ་འདོན་ཉེན་ཆེ། །
བསམ་ཚུལ་རྨི་ལམ་དམངས་ལ་ཤོད་པ་དེ།།
རང་གི་དེ་དག་བོར་བརླག་ཤོར་ཉེན་ཆེ།།
བརྩེ་དུང་གཞན་ལ་སྤྲོད་པ་དེ། །
རང་ལ་ཕྱིར་ལོག་བྲལ་ཉེན་ཆེ།།
གསོན་པོར་འཚོ་བ་འཆི་ཉེན་ཆེ།།
རེ་འཆང་རེ་ཐག་གཅོད་ཉེན་ཆེ།།
ལྟ་ཚོད་བྱེད་པ་ཉེན་ཆེ་ཡང་། །
ཉེན་ཁ་ངེས་པར་ལེན་དགོས་ཏེ།།
གང་ལའང་ཉེན་ཁ་མི་ལེན་པ།།
མི་ཚེའི་ཉེན་ཁ་ཆེ་ཤོས་ལགས།།
གང་ལའང་ཉེན་ཁ་མི་ལེན་ཞིང༌།
བྱ་བ་གང་ཡང་མི་བྱེད་པའི། །
སྐྱེས་བུ་དེ་ལ་གང་ཡང་མེད། །
དེ་བཞིན་ཁོ་པ་གང་ཡང་མིན།།
ཁོ་པ་རྣམས་ཀྱིས་སྡུག་བསྔལ་ལས།།
གཟུར་གཡོལ་བྱེད་པ་ཐུབ་སྲིད་ཀྱང༌།།
སློབ་གཉེར་བྱེད་དང་མྱོང་ཚོར་དང༌། །
འགྱུར་བ་གཏོང་དང་འཚར་ལོངས་དང༌།།
བརྩེ་དུང་འཚོ་གནས་བྱེད་མི་ཐུབ། །
ཁོ་ཚོའི་ཀུན་སློང་ལྕགས་སྒྲོག་གིས། །
བཅིངས་པའི་དབང་གིས་ཚེ་གཡོག་དང༌།།
སོ་སོའི་རང་དབང་ཉེས་པར་ཤོར།།
ཉེན་ཁ་ལེན་པའི་སྐྱེས་བུ་ནི།།
རང་དབང་ཡོད་པ་གཅིག་པུ་ཡིན། །
༢ འབད་བརྩོན་བརྟན་པོ་མེད་པ།
དཀའ་ངལ་སེལ་མ་ཐུབ་པའི་སྐབས་ལས་དོན་དེ་མཚམས་འཇོག་བྱེད་རྒྱུ་
ལས་སླ་ཤོས་མཐོང་གི་ཡོད། དེ་ནི་གཉེན་སྒྲིག་བྱེད་རྒྱུ་དང༌། ལས་དོན་སྒྲུབ་རྒྱུ།
ཕན་ཚུན་འབྲེལ་བ་བྱེད་རྒྱུ་སོགས་ཚང་མར་དངོས་འབྲེལ་བདེན་པ་རེད། རྒྱལ་ཁ་
འཐོབ་མཁན་རྣམས་གནས་སྐབས་ཤིག་འཁར་བ་མ་གཏོགས་རྩ་མེད་དུ་བཟོས་པ་
མ་རེད། ང་ཚོ་ཚང་མར་མི་ཚེའི་ནང་འགོག་རྐྱེན་འཕྲད་པ་བྱུང་ཡོད། ང་ཚོས་ལས་
དོན་བྱེད་མ་ཐུབ་ན་ང་ཚོ་ཕམ་ཉེས་ཅན་དུ་ངོས་འཛིན་བྱེད་རྒྱུ་མེད།
འབད་བརྩོན་བརྟན་པོ་དང་གཟུ་ལུམ་གཉིས་ལ་ཁྱད་པར་གང་ཡོད་དམ།
འབད་བརྩོན་བརྟན་པོ་ནི་བྱེད་འདོད་ཀྱི་ཤུགས་ལས་གྲུབ་པ་དང༌། གཟུ་ལུམ་ནི་
བྱེད་འདོད་མེད་པའི་བློ་ཤུགས་ཆེ་བ་ལས་གྲུབ་པ་རེད།
མི་ཕལ་ཆེ་བར་གྲུབ་འབྲས་མི་སོན་པ་ནི་ཤེས་ཡོན་དང་རིག་རྩལ་མེད་
པས་མ་ཡིན་པར་(དཀའ་ངལ་ཅན) ལས་ཀ་འཕྲལ་མར་མཚམས་འཇོག་བྱེད་པ་ལས་
བྱུང་བ་རེད། གྲུབ་འབྲས་སོན་པའི་གསང་བའི་ཁྱད་ཆོས་གཉིས་ཡོད་པ་ནི་འབད་
བརྩོན་བརྟན་པོ་དང་རྒོལ་ཤུགས་གཉིས་རེད། འོས་པའི་བྱ་བར་ཨུ་ཚུགས་བྱེད་
པ་ནི་འབད་བརྩོན་བརྟན་པོ་དང༌། མི་འོས་པའི་བྱ་བ་ལྡོག་ཐབས་བྱེད་པ་ནི་རྒོལ
ཤུགས་རེད།
གཞན་ལས་སྟོབས་ཤུགས་ཆེ་བ་ལ་བརྟེན་ནས་མི་ཞིག་དཔའ་བོ་ཆགས་ཀྱི་
མ་རེད། འོན་ཀྱང་ཁོའི་སྟོབས་ཤུགས་དེ་གཞན་ལས་དུས་ཡུན་སྐར་མ་བཅུ་རིང་
བ་ཡོད་པའི་རྒྱུ་མཚན་གྱིས་རེད། ཅེས་སྐུ་ཞབས་Ralph Waldo Emersonམཆོག་
གིས་གསུངས།
༣ རེ་འདོད་ཁེངས་པའི་དགའ་སྣང་འཕྲལ་མར་ཡོང་འདོད་བྱེད་པ།
མཚན་གཅིག་གི་ནང་དུ་སྒོར་ས་ཡ་མང་པོའི་ཕྱུག་པོ་ཆགས་འདོད་ཀྱིས་
རྒྱན་ཤོག་གི་ཚོང་ཧ་ཅང་བྲིན་པོ་བཟོས་ཡོད། ང་ཚོ་འདོད་པ་འཕྲལ་དུ་ཚིམ་པ་
བྱེད་པའི་དུས་རབས་ནང་དུ་གནས་སྡོད་བྱེད་ཀྱི་ཡོད། སྔ་དྲོར་སྔ་ལང་བྱེད་ཐུབ་པ་
དགོང་དྲོར་གཉིད་ཁུག་པར་བྱེད་པ་སོགས་ཀྱི་ནད་རེ་རེར་སྨན་ཡོད་རེད། མི་
རྣམས་སོ་སོའི་སེམས་སྡུག་ལས་གྲོལ་ཐུབ་པའི་ཆེད་དུ་སྨན་སྤྱོད་འདོད་བྱེད་པ་
བཞིན་དུ་འཕྲལ་དུ་སྒོར་ས་ཡ་མང་པོའི་ཕྱུག་པོ་ཆགས་པའི་ཆེད་དུ་སོ་སོའི་བཟང་
སྤྱོད་དང་ནང་འགྲིག་བྱས་ཏེ་མྱུར་ལམ་གང་ཡོད་འཚོལ་བ་རེད།
ང་ཚོས་ངེས་པར་ཤེས་དགོས་པ་ཞིག་ནི་འདོད་པ་འཕྲལ་མར་ཚིམ་ཐབས་
བྱེད་པའི་སྐབས་སུ་འཕྲལ་གྱི་དགའ་བདེ་མ་གཏོགས་ཕུགས་ཀྱི་འབྲས་བུ་ལ་
བསམ་བློ་གཏོང་མི་ཐུབ།
དེང་དུས་ཀྱི་མི་ཐོག་རྣམས་ཀྱིས་གཟུགས་པོའི་ལྗིད་ཚད་རྒྱ་མ་ལྔ་ཉུང་དུ་
གཏོང་བའི་ཟ་མ་ནི་ཟས་བཅུད་ཚད་ལྡན་ཡིན་པར་ངོས་འཛིན་བྱེད་པ་རེད། འདི་
རིགས་ནི་སྐྱེས་སྐར་གྱི་ཉིན་མོ་མི་འདོད་ཀྱང་ལག་རྟགས་ཚང་མ་དགོས་འདོད་
བྱེད་པའི་མི་རེད།
ཁྱེད་རང་གིས་དུས་ཚོད་ཐུང་ངུ་མ་གཏོགས་དུས་ཚོད་རིང་པོའི་བསམ་བློ་
གཏོང་མི་ཐུབ་པ་ནི་མཐོང་རྒྱ་ཆུང་ཆུང་རེད། མཐོང་རྒྱ་ཆུང་ཆུང་གིས་དུས་བབས་
དང་མཐུན་པའི་དམིགས་ཡུལ་མཐོང་ཐུབ་ཀྱི་མ་རེད།
༤ གལ་གནད་ཀྱི་དབྱེ་འབྱེད་མི་ཤེས་པ།
མི་རྣམས་ཀྱིས་དགོས་མཁོ་མེད་ཀྱང་ཚབ་ཉར་གྱི་ཡོད། དཔེར་ན། ཕན་
ཚུན་འབྲེལ་བ་འཇོག་སྐབས་བརྩེ་དུང་དང་དུས་ཚོད་ལས་པད་ཤག་དང་ལག་
རྟགས་ལ་གལ་གནད་ཆེ་བར་ངོས་འཛིན་བྱེད་པ་བཞིན་རེད། མི་འགའ་ཤས་ཀྱིས་
སོ་སོའི་ཕྲུ་གུ་དང་བཟའ་མི་མཉམ་དུ་དུས་ཚོད་བཏང་ནས་ཕན་ཚུན་ནང་མོལ་བྱེད་
རྒྱུའི་དུས་ཚོད་མ་བྱུང་བའི་ཚབ་ཏུ་ཅ་དངོས་ཉོས་ཏེ་སྤྲོད་པ་སྟབས་བདེ་བ་འཛིན་
གྱི་ཡོད།
གལ་གནད་དབྱེ་འབྱེད་ཡང་དག་པར་ངོས་འཛིན་མ་ཐུབ་ན་སོ་སོའི་དུས་
ཚོད་ཆུད་ཟོས་སུ་གཏོང་བ་རེད། དེ་ནི་དུས་ཚོད་འཕྲོ་བརླག་བཏང་བ་དེས་མི་ཚེ་
འཕྲོ་བརླག་ཏུ་གཏོང་གི་ཡོད་པ་མ་ཤེས་པའི་རྐྱེན་གྱིས་རེད། གལ་གནད་དབྱེ་
འབྱེད་མ་ནོར་བར་ཡོང་ཆེད་སོ་སོའི་ཁམས་དང་རྟོག་བཟོ་ལ་མ་བརྟེན་པར་ངེས་
པར་དུ་སྒྲུབ་དགོས་མིན་ལ་བརྟགས་ནས་ལག་བསྟར་བྱེད་དགོས་པ་རེད། དེང་
སང་གི་དུས་སུ་སོ་སོས་མ་ལན་མ་འགྱོད་པར་ཧུར་ཐག་བྱེད་རྒྱུའི་ཚབ་ཏུ་གྲུབ་
འབྲས་སོན་པ་དང་ཕམ་ཉེས་བྱུང་བ་གཉིས་ཐོག་དགོས་མཁོ་ལས་ལྷག་པའི་གལ་
གནད་ཆེ་བ་བྱེད་པ་རེད།
ཁྱེད་རང་གིས་ཕམ་ཉེས་དང་དཀའ་ངལ་ལ་ཁ་གཏད་ཇི་ལྟར་གཅོག་གམ།
ཁྱེད་རང་གིས་དྲི་བ་འདིའི་ལན་ལ་བརྟེན་ནས་ཁྱེད་རང་གི་གཤིས་སྤྱོད་སྐོར་མང་
པོ་བརྗོད་ཐུབ་ཀྱི་རེད། གནས་སྟངས་དེ་ལས་ཐར་བའི་ལྡེ་མིག་ལྟ་བུའི་ཐབས་
ཤེས་མང་པོའི་ནང་ནས་གཅིག་ནི་གལ་གནད་དབྱེ་འབྱེད་ཀྱི་གོ་རྟོགས་དེ་རེད།
མི་འགའ་རེས་དངུལ་དང༌། དབང་ཆ། སྙན་གྲགས། རྒྱུ་ནོར་ཐོག་གལ་གནད་ཆེ་
བ་བྱེད་པ་རེད། དེར་བརྟེན་ང་ཚོས་སོ་སོའི་གལ་གནད་ངོས་འཛིན་ཐུབ་པ་བྱེད་
དགོས། གྲུབ་འབྲས་འཐོབ་ལུགས་ཀྱི་རྩ་ཚིག་ཀློག་པའམ་བློ་འཛིན་བྱས་པས་གྲུབ་
འབྲས་སོན་ཐུབ་པ་ཡོང་གི་མ་རེད། འོན་ཀྱང་འགྲོ་ལུགས་འདི་དག་ཤེས་པ་དང་
གལ་གནད་ཕྱེ་ནས་ལག་བསྟར་བྱས་པ་ལས་གྲུབ་འབྲས་སོན་པ་ཡོང་གི་ཡོད།
༥ མགྱོགས་ལམ་དུ་ལྟ་བ།
རིན་པ་སྤྲོད་མི་དགོས་པའི་གུང་ཚིགས།
རྒྱལ་པོ་ཞིག་གིས་ཁོང་རང་གི་སློབ་སྟོན་པ་རྣམས་ལ་མི་རབས་རྗེས་མ་
རྣམས་ལ་སྤྲོད་པའི་ཆེད་དུ་ལོ་ནས་ལོར་བརྒྱུད་པའི་ཤེས་རབ་ཅི་ཡོད་ཐོ་འགོད་
བྱེད་དགོས་ཞེས་བཀའ་བཏང་བ་རེད། སློབ་སྟོན་པ་རྣམས་ཀྱིས་ཐབས་ཤེས་
གང་ཡོད་བྱས་ནས་དེབ་གྲངས་མང་པོ་ཡོད་པའི་ཤེས་རབ་ཕྱོགས་བསྡུས་བྱས་
ཏེ་རྒྱལ་པོ་ལ་ཕུལ། རྒྱལ་པོས་སློབ་སྟོན་པ་རྣམས་ལ། འདི་ནི་ཧ་ཅང་རིང་དྲགས་
པས་འབངས་ཀྱིས་ཀློག་གི་མ་རེད། མདོར་བསྡུས་ཤིག་བཟོ་དགོས་ཞེས་བཀའ་
ཕབ། དེ་ནས་སློབ་སྟོན་པ་རྣམས་ཀྱིས་དེབ་གཅིག་གི་ནང་དུ་བསྡུས་ཏེ་རྒྱལ་པོ་ལ་
ཕུལ་བར་རྒྱལ་པོས། འདི་ཡང་མང་དྲགས་འདུག་ཅེས་གསུངས་པས་སློབ་སྟོན་པ་
རྣམས་ཀྱིས་ལེའུ་གཅིག་ཏུ་བསྡུས་ཏེ་སླར་ཡང་རྒྱལ་པོ་ལ་ཕུལ། རྒྱལ་པོས་འདི་
ཡང་རིང་དྲགས་འདུག ཤོག་ལྷེ་གཅིག་ཀྱང་མང་དྲགས་པ་རེད་ཅེས་གསུངས།
མཐའ་མ་སློབ་སྟོན་པ་རྣམས་ཀྱིས་བརྗོད་པ་གཅིག་གི་ནང་དུ་བསྡུས་ནས་ཕུལ་
བར་རྒྱལ་པོ་ཐུགས་ཡིད་ཚིམ་པ་བྱུང་བ་རེད། རྒྱལ་པོས་གལ་ཏེ་ང་ལ་མི་རབས་
རྗེས་མ་རྣམས་ལ་སྤྲོད་རྒྱུའི་ཤེས་རབ་གཅིག་དགོས་ན་འདི་འདྲ་རེད། > རིན་པ་
སྤྲོད་མི་དགོས་པའི་གུང་ཚིགས་ཡོད་མ་རེད།
རིན་པ་སྤྲོད་མི་དགོས་པའི་གུང་ཚིགས་ཡོད་མ་རེད་ཅེས་པའི་གཞི་རྩའི་གོ་
དོན་ནི་སྤྲོད་མི་དགོས་པའམ་རིན་པ་མེད་པར་གང་ཡང་རག་གི་མ་རེད། ཡང་ན་
ཁྱེད་རང་གིས་གང་དང་གང་བླུགས་པའམ་བཏབ་པ་ལྟར་གྱི་འབྲས་བུ་འཐོབ་ཀྱི་
རེད། (དཔེར་ན) གལ་ཏེ་ཁྱེད་རང་གིས་ལས་གཞི་གང་ཞིག་ཏུ་(འབད་བརྩོན་སོགས)
ཉུང་ཉུང་ལས་མ་བླུགས་ན་ཁྱེད་རང་ལ་འབྲས་བུའང་ཉུང་ཉུང་ལས་མི་ཐོབ་ཅེས་
པའི་གོ་དོན་རེད། སོ་སོའི་ངོས་ནས་གང་ཡང་མ་བྱས་པར་ཅི་ཞིག་འཐོབ་པའི་རེ་
སྒུག་བྱེད་མཁན་སྤྱི་ཚོགས་ཚང་མའི་ནང་དུ་ཡོད་པ་ཡོངས་གྲགས་རེད།
ལས་སླ་པོའི་ལམ་ཁ་ནི་དོན་དངོས་ཐོག་དཀའ་ངལ་ཆེ་བ་ཡོད།
སྐབས་ཤིག་བྱིའུ་ཅོ་ཀ་ཞིག་ཤིང་ནགས་ནང་དུ་གླུ་ལེན་བཞིན་བསྡད་ཡོད།
ཞིང་པ་འབུ་སྲིན་སྒམ་གང་འཁྱེར་བ་ཞིག་དེའི་ཉེ་འགྲམ་དུ་སླེབས་སྐབས་བྱིའུ་ཅོ
ཀས་གླུ་གཏོང་མཚམས་བཞག་ནས་ཞིང་པ་ལ། ཁྱེད་རང་གི་སྒམ་གྱི་ནང་དུ་གང་
ཡོད་དམ། ཁྱེད་རང་གང་དུ་འགྲོ་ཡི་ཡོད་དམ་ཞེས་དྲིས་པར་ཞིང་པ་དེས། ངའི་
སྒམ་གྱི་ནང་དུ་འབུ་སྲིན་ཡོད། འབུ་སྲིན་འདི་རྣམས་བཙོངས་ནས་བྱ་སྒྲོ་ཉོ་རུ་
འགྲོ་ཡི་ཡོད་ཅེས་ལན་འདེབས་བྱས་པར་བྱིའུ་ཅོ་གས་སྨྲས་པ། ང་ལ་བྱ་སྒྲོ་མང་
པོ་ཡོད། ངས་སྒྲོ་གཅིག་བཏོགས་ནས་ཁྱེད་རང་ལ་སྤྱོད་ཆོག དེས་ང་འབུ་སྲིན་
འཚོལ་དུ་འགྲོ་མི་དགོས་པར་ཕན་གྱི་རེད། ཞིང་པས་འབུ་སྲིན་རྣམས་བྱིའུ་ཅོ་ཀ་
ལ་སྤྲད་པ་དང༌། བྱིའུས་སྒྲོ་གཅིག་བཏོགས་ནས་ཞིང་པ་ལ་སྤྲད་པ་རེད། དེ་ལྟ
བུའི་བྱེད་བབས་བྱིའུ་ཅོ་ཀའི་སྒྲོ་མ་རྫོགས་བར་ལག་བསྟར་མུ་མཐུད་བྱས་པ་རེད།
གང་འཚམ་ཞིག་ནས་ཅོ་ཀ་འབུ་སྲིན་འཚོལ་དུ་འཕུར་མ་ཐུབ་པ་དང༌། མདོག་ཀྱང་
སྐྱོ་རུ་ཕྱིན་པ་མ་ཟད་གླུ་ཡང་ལེན་མ་ཐུབ་པར་རིང་པོ་མ་སོན་སྔོན་དུ་ཤི་བ་རེད།
སྒྲུང་འདིའི་བསླབ་བྱ་ནི་ཧ་ཅང་གསལ་པོ་རེད། བྱིའུ་ཅོ་ཀས་ཉིན་རེའི་ལྟོ་
ཆས་ལས་སླ་པོར་ཐོབ་རེའི་བསམ་པ་དེ་མཐའ་མ་དཀའ་ངལ་ཧ་ཅང་ཆེན་པོར་
གྱུར། གནས་བབ་འདི་ནི་ང་རང་ཚོའི་མི་ཚེ་དང་འདྲ་བ་མ་རེད་དམ། ང་ཚོས་
སྐབས་མང་པོར་ལས་སླ་བའི་ཐབས་ལམ་དུ་བལྟས་པ་ལ་བརྟེན་ནས་མཐར་དཀའ་
ཚེགས་ཆེན་པོའི་ནང་དུ་ལྷུང་གི་ཡོད།
ཕམ་མཁན་རྣམས་ཀྱིས་འཕྲལ་མའི་སྦྱར་རྩི་ལ་ལྟ་བ་རེད།
ཁྱེད་རང་གི་སྒོ་རའི་རྩ་སྙིགས་མེད་པར་བཟོ་སྟངས་ལ་སྟབས་བདེ་བ་གཅིག་
དང་དཀའ་ལས་ཁག་པ་བཅས་གཉིས་ཡོད་རེད། རྩྭ་རྔ་བྱེད་འཕྲུལ་ཆས་ཀྱིས་གཙང་
མ་བཟོ་རྒྱུ་སྟབས་བདེ་པོ་དང་ཡག་མདོག་སྣང་ཡང་གནས་སྐབས་ཀྱི་ཐབས་ཤེས་
ལས་ཕུགས་ཕན་མ་ཡིན། རྩྭ་ཡན་རྣམས་མགྱོགས་པོར་སླར་ཡང་སྐྱེ། པུས་མོ་
སར་བཙུགས་ནས་ལག་གཉིས་ཀྱིས་རྩྭ་ཡན་གྱི་རྩ་བ་བཏོགས་ནས་གཙང་མ་བཟོ་
བ་ནི་དཀའ་ངལ་ཆེ་བའི་ཐབས་ཤེས་དེ་རེད། དེས་ནི་གཟུགས་པོར་ན་ཟུག་གཏོང་
བ་དང་དུས་ཚོད་འགོར་གྱི་ཡོད་ཀྱང་རྩ་སྙིགས་རྣམས་ཡུན་རིང་པོའི་བར་སླར་ཡང་
མི་སྐྱེ་བ་རེད། ཐབས་ཤེས་དང་པོ་ལས་སླ་པོར་མངོན་ཡང་དཀའ་ངལ་སེལ་མི་ཐུབ།
ཐབས་ཤེས་གཉིས་པ་དཀའ་ཚེགས་ཆེ་ཡང་དཀའ་ངལ་སེལ་ཐུབ། དཀའ་ངལ་གྱི་
རྩ་བ་དེ་ངོས་འཛིན་ཐུབ་རྒྱུ་གནད་ཆེ། ང་ཚོའི་བསམ་བློའི་འཁྱེར་སོ་ལའང་དཔེ་དེ་
དང་མཚུངས། མི་འགའ་རེས་ཁོང་ཁྲོ་དང་ཚིག་རྩུབ་ཁྱབ་ཏུ་བཅུག་སྟབས་ཁོ་ཚོའི་
མི་ཚེའི་ནང་བསམ་བློའི་འཁྱེར་སོ་དེ་དག་ཡང་ཡང་ཡོང་གི་ཡོད།
ལན་འདེབས་འཕྲལ་དུ་དགོས་འདོད་བྱེད་པ་ནི་དེང་སང་གི་མིའི་དཀའ་ངལ་
ཞིག་རེད། ཁོང་ཚོས་(ལས་དོན་)ཚང་མའི་སྒྲུབ་ཐབས་དུས་ཡུན་སྐར་མ་གཅིག་གི་
ནང་ཚུད་ཡོད་པ་འདོད་ཀྱི་ཡོད། འཚིག་ཇ་འཕྲལ་མར་བཟོ་ཐུབ་པ་བཞིན་(ལས་དོན་
གྲུབ་པའི)དགའ་སྣང་ཡང་འཕྲལ་མར་འདོད་པ་རེད། འོན་ཀྱང་འཕྲལ་མར་སྦྱོར་ཐུབ་
པའི་སྦྱར་རྩི་གང་ཡང་མེད། དེ་འདྲའི་ཀུན་སློང་གིས་རང་ཉིད་རེ་བ་སྟོང་ཟད་དུ་
གཏོང་བ་རེད།
༦ རང་གཅེས་འཛིན་དང་འདོད་རྔམ།
ཚོགས་པ་ཞིག་གམ་གང་ཟག་སྒེར་གང་ཡིན་རུང་རང་གཅེས་འཛིན་གྱི་
ཀུན་སློང་ཡོད་ན་ཡར་རྒྱས་གོང་འཕེལ་གྱི་རེ་བ་བྱེད་པའི་ཐོབ་ཐང་མེད། ཁོ་ཚོའི་
བསམ་བློའི་འཁྱེར་སོ་ནི་གཞན་གྱི་བདེ་སྐྱིད་ལ་ལྟོས་མེད་མ་ཉེས་ཁ་གཡོག་བྱེད་
རྒྱུ་དེ་རེད། འདོད་རྔམ་གྱིས་རྟག་ཏུ་ཡིད་མི་ཚིམ་པར་བྱེད། དགོས་མཁོ་སྐོང་ཐུབ་
ཀྱང་འདོད་རྔམ་སྐོང་མི་ཐུབ། དེ་ནི་སེམས་ཀྱི་སྐྲན་ནད་རེད། འདོད་རྔམ་གྱིས་(ཕན་
ཚུན་གྱི་)འབྲེལ་བ་མེད་པར་བཟོ།
འདོད་རྔམ་ནི་བཅོས་མ་དང་སྤོབས་པ་རྫུན་མས་བདག་རྐྱེན་བྱས་པའི་
གདེང་སྤོབས་དམའ་བ་ལས་འབྱུང༌། སོ་སོའི་གནས་བབ་ནང་ཚུད་དུ་སྡོད་ཐུབ་པ་
དང༌། དེ་ཐོག་འདོད་ཚིམ་བྱེད་རྒྱུ་ཤེས་པ་བྱས་ན་འདོད་རྔམ་མེད་པར་བཟོ་ཐུབ་
ཀྱི་རེད། ཆོག་ཤེས་བྱེད་པ་ནི་མངོན་འདོད་དམ་དམིགས་ཡུལ་མེད་པའི་དོན་དུ་གོ་རྒྱུ་མིན།
རྫོགས་པའི་མཐའ་དེ་གང་དུ་ཡོད་དམ།
ཞིང་པ་ཕྱུག་པོ་ཞིག་རང་གིས་ཉིན་གཅིག་གི་ནང་དུ་རྐང་བགྲོད་ཅི་ཙམ་
ཁྱབ་པའི་ས་ཆ་འཐོབ་རྒྱུ་བྱས་པ་རེད། འོན་ཀྱང་ཉི་མ་མ་ནུབ་གོང་དུ་རྐང་བགྲོད་
འགོ་བརྩམ་སའི་ཕྱོགས་དེ་ཉིད་དུ་ཕྱིར་ལོག་ཐུབ་དགོས་རེད། ཞིང་པ་དེས་ས་ཆ་
གང་མང་འཐོབ་འདོད་ཀྱིས་ཕྱི་ཉིན་སྔ་པོར་འགོ་བརྩམས་ཏེ་གང་མགྱོགས་ཕྱིན་
པ་དང་དཀའ་སྡུག་ལ་མ་འཛེམས་པར་ཉིན་གུང་བར་བསྐྱོད་པ་རེད། ཁོས་མི་ཚེ་
གཅིག་གི་ནང་དུ་གོ་སྐབས་དེ་ལྟ་བུ་ཐོབ་པ་འདིར་རྒྱུ་ནོར་གང་མང་འཐོབ་པ་བྱེད་
སྙམ་པ་རེད། ཉིན་གུང་ཡོལ་ཙམ་དུ་ས་ཆ་འཐོབ་རྒྱུའི་ཆ་རྐྱེན་ཅི་ཡོད་དྲན་པ་རེད།
འདོད་རྔམ་ཤུགས་ཆེ་དེས་ས་ཐག་ཧ་ཅང་རིང་པོར་བསྐྱལ། ཁོས་ཉི་མ་ནུབ་མིན་
ལྟ་བཞིན་ལྟ་བཞིན་ཕྱིར་ལོག་བྱེད་འགོ་བཙུགས། ཉི་མ་ནུབ་ཁ་ཉེ་རུ་ཉེ་རུ་འགྲོ་བ་
དང་བསྟུན་ཏེ་བང་རྒྱུགས་ཇེ་མགྱོགས་ཇེ་མྱུར་གཏོང་བཞིན་རྒྱུགས་རྩལ་ཅི་ཡོད་
བཏོན་ཏེ་རྒྱུགས་ཕྱིན་པ་རེད། མཐའ་མ་ནུས་པ་ཆ་ཚང་རྫོགས་ནས་དབུགས་
ཀྱང་གཏོང་དཀའ་བ་ཆགས་ཀྱང་ཚད་ལས་བརྒལ་བའི་སྡུག་རུས་ཀྱིས་མུ་མཐུད་
ནས་རྒྱུགས་པས་ས་ཕྱོགས་དེ་ཉིད་དུ་འབྱོར་མ་ཐག་ཏུ་དྲན་མེད་དུ་བརྒྱལ་ནས་
དབུགས་ཕྱིན་པ་རེད། ཁོ་པ་ས་འོག་ཏུ་སྦས། དེར་མཁོ་བ་ནི་ས་ཆ་ཆུང་ངུ་ཞིག་ལས་མེད།
སྒྲུང་འདིའི་ནང་དུ་བདེན་པ་དང་བསླབ་བྱ་མང་པོ་ལེན་རྒྱུ་ཡོད། ཞིང་པ་དེ་ཕྱུག་
པོ་ཡིན་རུང་འདོད་རྔམ་ཅན་གྱི་མིའི་མི་ཚེ་མཐའ་མ་དེ་འདྲ་རང་དུ་རྫོགས་ཀྱི་རེད།
༧ ཡིད་ཆེས་བརྟན་པོ་མེད་པ།
ཡིད་ཆེས་བརྟན་པོ་མེད་པའི་མི་རྣམས་ལམ་གྱི་དཀྱིལ་ནས་འགྲོ་བ་རེད།
ལམ་་གྱི་དཀྱིལ་ནས་འགྲོ་མཁན་རྣམས་ལ་གང་འཕྲད་ཀྱི་ཡོད་མེད་ཁྱེད་རང་གིས་
སྔོན་དཔག་བྱེད་ཐུབ་བམ། ཁོང་རྣམས་སྣུམ་འཁོར་གྱིས་བརྫི་ངེས་རེད།
ཡིད་ཆེས་བརྟན་པོ་མེད་པ་རྣམས་ཀྱིས་རང་ཕྱོགས་མི་འཛིན། ཁོང་རྣམས་
ལ་བློ་ཁོག་དང་གདེང་ཚོད་མེད་སྟབས་འགྲིག་ཙམ་འགྲིག་ཙམ་ཐོག་འགྲོ་བ་རེད།
ཁོང་རྣམས་སོ་སོས་བྱེད་པའི་ལས་དེ་ནོར་འཁྲུལ་ཡིན་པ་ཤེས་ཀྱང་གཞན་གྱིས
ངོས་ལེན་ཐོབ་པའི་ཆེད་དུ་ལུགས་སྲོལ་དང་མཐུན་པ་བྱེད།
མི་འགའ་ཤས་སྒྲིབ་གཡོག་བྱེད་རྒྱུ་སྟབས་བདེ་བ་བྱེད། གང་ཡིན་ཞེ་ན།
ཁོང་རྣམས་ནོར་འཁྲུལ་ལ་རྒྱབ་སྐྱོར་བྱེད་འདོད་མེད་པ་རེད། འོན་ཀྱང་དགག་པ་
བརྒྱག་རྒྱུར་ཡིད་ཆེས་བརྟན་པོ་མེད་ཀྱང༌། ནོར་འཁྲུལ་ཡིན་པ་ཤེས་བཞིན་དུ
དགག་པ་མི་བྱེད་པ་ནི་དོན་དངོས་ནོར་འཁྲུལ་ལ་རྒྱབ་སྐྱོར་བྱེད་པ་རེད།
གྲུབ་འབྲས་སོན་པའི་གསང་བའི་ཐབས་ཤིག་ནི་གནད་དོན་གང་ཞིག་ལ་
དགག་པ་བྱེད་པའི་ཚབ་ཏུ་རང་ཉིད་གནད་དོན་གང་ཞིག་གི་ཆེད་དུ་ཡིན་པ་བྱེད་
དགོས། དེ་འདྲ་བྱས་པ་ཡིན་ན་ཁྱེད་རང་དཀའ་ངལ་གྱི་ཆ་ཤས་ཤིག་མ་ཡིན་པར་
དཀའ་ངལ་སེལ་བའི་ཆ་ཤས་ཤིག་ཏུ་འགྱུར་གྱི་རེད། དེ་འདྲའི་ལང་ཕྱོགས་འཛིན་
རྒྱུར་ཡིད་ཆེས་བརྟན་པོ་དགོས།
ཡིད་ཆེས་བརྟན་པོས་དད་པ་སྐྲུན།
ལག་ལེན་མེད་པའི་དད་པ་ནི་འཁྲུལ་སྣང་རེད། དད་པས་རྫུ་འཕྲུལ་བསྒུགས་
ནས་མི་སྡོད། འོན་ཀྱང་དེས་རྫུ་འཕྲུལ་འདོན་པར་བྱེད།
གལ་ཏེ་ཁྱེད་རང་གིས་བྱེད་ཐུབ་ཀྱི་ཡོད་བསམ་པའམ་བྱེད་ཐུབ་ཀྱི་མེད་
བསམ་ནའང་ཁྱེད་རང་འགྲིག་པ་རེད། ཅེས་སྐུ་ཞབས་ཧེན་རཱི་ཕོ ཌ་(Henry Ford)
ལགས་ཀྱིས་གསུངས།
ང་ཚོ་ཚང་མར་ཕན་མེད་ཀྱི་དུས་སྐབས་ཤིག་ཡོད། ང་ཚོ་མར་འགྱེལ་བ་
དང་དེ་ལ་བརྟེན་ནས་རྨས་སྐྱོན་ཡོང་གི་ཡོད། ང་ཚོས་རང་ཉིད་ལ་ཐེ་ཚོམ་སྐྱེ་བ་
དང་རང་གིས་རང་ལ་ཡ་ང་བའང་ཡོང་གི་ཡོད། བསམ་ཚུལ་འདི་དག་མེད་པར་
བཟོས་ཏེ་ཡིད་ཆེས་བསྐྱར་གསོ་བྱེད་རྒྱུ་ནི་གནད་དོན་གལ་ཆེ་ཞིག་རེད།
འཛམ་བུ་གླིང་འདིའི་ནང་དུ་མི་མི་འདྲ་བ་གསུམ་ཡོད།
༡ རྒྱུ་རྫས་ཐོན་པ་བྱེད་པའམ་འཛུགས་སྐྲུན་བྱེད་པའི་མི།
༢ རྒྱུ་རྫས་ཐོན་པའམ་འཛུགས་སྐྲུན་བྱུང་བ་ལ་བལྟས་ནས་སྡོད་པའི་མི།
༣ རྒྱུ་རྫས་ཐོན་པའམ་འཛུགས་སྐྲུན་བྱུང་བ་ལ་ཡ་མཚན་སྐྱེས་ནས་སྡོད་པའི་མི།
གོང་གི་མི་གསུམ་ལས་ཁྱེད་རང་གང་གི་ཁོངས་སུ་ཚུད་ཀྱི་འདུག་གམ།
༨ རང་བྱུང་ཁམས་ཀྱི་འགྲོ་སྟངས་ཀྱི་གོ་རྟོགས་མེད་པ།ར
སྐུ་ཞབས་Franklin ལགས་ཀྱིས་སྔོན་བརྡ་ར་འཕྲོད་མ་ཐུབ་བར་འབྲུག་
སྐད་ཐེངས་ཅི་ཙམ་བསྒྲགས་ཡོད་དམ། སྐུ་ཞབས་Newton མཆོག་གིས་སྔོན་བརྡ་
ར་འཕྲོད་མ་ཐུབ་བར་ཁོང་གི་དབུའི་སྟེང་དུ་ཀུ་ཤུ་ཅི་ཙམ་ཟགས་ཡོད་དམ། རང་
བྱུང་ཁམས་ཀྱིས་རྒྱུན་དུ་ང་ཚོར་སྔོན་བརྡ་གཏོང་བཞིན་ཡོད། དེས་ཐེངས་གཅིག
ཙམ་མིན་པར་ཡང་ནས་ཡང་དུ་སྔོན་བརྡ་གཏོང་གི་ཡོད། གང་འཚམ་རྗེས་ནས་ང་
ཚོས་གློ་བུར་དུ་སྔོན་བརྡའི་གོ་དོན་གང་ཡིན་ར་འཕྲོད་ཐུབ་པ་ཡོང་གི་ཡོད། ཅེས་
སྐུ་ཞབས་Robert Frostམཆོག་གིས་གསུངས།
གྲུབ་འབྲས་སོན་པ་ནི་འགྲོ་སྟངས་ཤིག་རེད། སྐབས་འདིའི་འགྲོ་སྟངས་
ཞེས་པ་ནི་རང་བྱུང་ཁམས་ཀྱི་འགྲོ་སྟངས་ལ་གོ་དགོས། འགྱུར་བ་ནི་རང་བྱུང་
ཁམས་ཀྱི་འགྲོ་སྟངས་སམ་ཁྲིམས་རེད། ང་ཚོས་མདུན་དུ་སྐྱོད་པ་དང༌། དེ་མིན་
ཕྱིར་ལོག་གམ་ཕྱིར་བཤིག་བྱེད་པ་རེད། ང་ཚོས་གསར་སྐྲུན་བྱེད་པའམ། ཐོར་
ཞིག་ཏུ་བཏང་ན། ད་ལྟའི་གནས་བབ་མེད།
གལ་ཏེ་ས་བོན་ཞིག་ས་འོག་ཏུ་གསར་སྐྲུན་ཆེད་དུ་མ་བཏབ་ན་ཁ་འཐོར་
རམ་རུལ་འགྲོ་བ་རེད། འགྱུར་བ་ནི་འབྱུང་ངེས་རེད། དེ་ནི་ཁྱེད་རང་ལ་མོས་
མཐུན་ཡོད་མེད་ལ་མ་ལྟོས་པར་འབྱུང་ངེས་པ་རེད། ཡར་རྒྱས་གང་བྱུང་བ་རྣམས་
འགྱུར་བ་རེད། འགྱུར་བ་གང་བྱུང་བ་རྣམས་ཡར་རྒྱས་མ་རེད། འགྱུར་བ་ཇི་བྱུང་
ལ་ཞིབ་འཇུག་བྱས་ནས་གོ་རྒྱུ་ཡོད་པའི་རིགས་རྣམས་ངོས་ལེན་བྱེད་དགོས།
ཞིབ་འཇུག་མ་བྱས་པར་ངོས་ལེན་བྱེད་པ་ནི་རང་ཉིད་ལ་གདེང་ཚོད་མེད་པ་དང༌།
གདེང་སྤོབས་ཆུང་བའི་སྤྱོད་ལམ་ལ་གོམས་འདྲིས་ཡོད་པའི་རྟགས་རེད།
རྒྱུན་སྲོལ་ལམ་གོམས་སྲོལ་སྐོར་ལ་འགྲེལ་བརྗོད་བྱེད་རྒྱུ་མང་པོ་ཡོད་རེད།
འཕེལ་སྐྱེད་ཆེད་དུ་འཕེལ་སྐྱེད་བྱེད་པ་ནི་སྐྲན་ནད་ཅན་གྱི་རྩྭ་ཕྲན་ལྟ་བུ་རེད། དེ་
དག་ནི་དགེ་མཚན་མེད་པ་དང་། འཕེལ་སྐྱེད་མ་ཡིན་པར་གཏོར་བཤིག་རེད། དོན་
དང་ལྡན་པའི་འཕེལ་སྐྱེད་ནི་དགེ་མཚན་དང་མཐུན་པའི་འཕེལ་སྐྱེད་ལ་ཟེར་བ་རེད།
གྲུབ་འབྲས་སོན་པ་ནི་སྟེས་དབང་ལས་མིན་པར་འགྲོ་ལུགས་ལས་ཡོང་བ་རེད།
རྒྱུ་དང་འབྲས་བུའི་འགྲོ་སྟངས།
གྲུབ་འབྲས་སོན་པར་བྱེད་པ་ལ་རྒྱུ་དང་འབྲས་བུའི་འགྲོ་སྟངས་དང་ལས་
དང་འབྲས་བུའི་དབར་གྱི་འབྲེལ་བ་གང་ཡོད་ཤེས་དགོས།
ཉེར་ལེན་རེར་རྒྱུ་རེ་ཡོད་རེད། རྒྱུ་དང་ཉེར་ལེན་གྱི་འགྲོ་སྟངས་ནི་སོན་
འདེབས་པ་དང་འབྲས་བུ་སྨིན་པའི་འགྲོ་སྟངས་དང་མཚུངས་པ་རེད། སོན་
འདེབས་པ་དང་འབྲས་བུ་སྨིན་པའི་འགྲོ་སྟངས་ནི་གཤམ་གསལ་ལྟར་རེད།
༡ ཁྱེད་རང་ལ་སོན་འདེབས་འདོད་དགོས། འདོད་པ་དེ་རིམ་པ་དང་པོ་རེད།
༢ ཁྱེད་རང་གིས་སོན་གང་བཏབ་པ་བཞིན་འབྲས་བུ་དེ་འདྲ་སྨིན་གྱི་རེད།
གལ་ཏེ་ཁྱེད་རང་གིས་ཞོག་ཁོག་བཏབ་པ་ན་ཁྱེད་རང་ལ་ཞོག་ཁོག་སྨིན་
གྱི་རེད།
༣ འབྲས་བུ་མ་སྨིན་སྔོན་དུ་ས་བོན་འདེབས་དགོས། ས་བོན་འདེབས་ལས་
ནི་འབྲས་བུ་མ་སྨིན་པའི་སྔོན་དུ་བྱེད་དགོས། ཁྱེད་རང་ལ་ཚུར་མ་ཐོབ་
གོང་དུ་ཕར་སྤྲོད་དགོས། ཁྱེད་རང་གིས་ཐབ་ལ་མེ་མ་སྤར་སྔོན་དུ་དྲོད་
ཐོབ་པའི་རེ་བ་བྱེད་མི་འོས། མི་འགའ་ཤས་སོ་སོས་ཕར་གང་ཡང་མ་
སྤྲད་སྔོན་དུ་ཚུར་རག་པའི་རེ་སྒུག་བྱེད་ཀྱིན་སྡོད་པ་རེད། དེ་དག་གིས་
ཕན་ཐོགས་ཀྱི་མ་རེད།
ཁྱེད་རང་གིས་ས་བོན་བཏབ་རྗེས་འབྲས་བུ་འདྲ་མིན་སྣ་ཚོགས་སྨིན་
གྱི་རེད། གལ་དེ་ཁྱེད་རང་གིས་སོན་སྤུས་དག་པོ་བཏབ་ན་འབྲས་བུ་
སྤུས་དག་པོ་སྣ་ཚོགས་སྨིན་གྱི་རེད། ཡང་གལ་ཏེ་སོན་སྐྱོན་ཅན་བཏབ་
ན་འབྲས་བུ་སྐྱོན་ཅན་སྣ་ཚོགས་སྨིན་གྱི་རེད། རང་བྱུང་ཁམས་ཀྱི་འགྲོ་
སྟངས་དང་འགལ་ནས་འགྲོ་མཁན་ཡོད་པ་ཡོངས་གྲགས་རེད།
༥ ཉིན་གཅིག་གི་ནང་དུ་སོན་འདེབས་པ་དང་འབྲས་བུ་སྨིན་པ་ཡོང་གི་མེད་
པ་ཞིང་པ་ཚོས་ཤེས་གསལ་རེད། མངལ་གྱི་གནས་སྐབས་གང་དུའང་
ཡོད་པ་རེད།
༦ སོན་ཉུང་ཉུང་བཏབ་ན་འབྲས་བུའང་དེ་ལས་མི་ཡོང༌། སོན་མང་པོ་བཏབ་
ན་འབྲས་བུའང་དེ་འདྲ་འབྱུང་བ་རེད།
དེ་ནི་ས་ཁམས་རིག་པའི་གཞུང་ལུགས་སམ་འགྲོ་སྟངས་ལྟར་བྱ་སྤྱོད་རེ་
རེར་དེ་དང་དོ་མཉམ་པ་དང་ལྡོག་ཕྱོགས་ཀྱི་ཉེར་ལེན་རེ་ཡོང་གི་ཡོད། དུས་ཚོད་
ཕལ་ཆེ་བར་མི་རྣམས་ཀྱིས་རྒྱུ་རྐྱེན་ཡོད་པའི་སྐབས་སུ་འབྲས་བུར་འགྱུར་བ་
གཏོང་ཐུབ་ཐབས་བྱེད་པ་རེད། གལ་ཏེ་ཁྱེད་རང་གིས་རང་ཉིད་ཀྱི་སེམས་བཟང་
ཕྱོགས་ཀྱིས་བསྐངས་མ་ཐུབ་ན་ངན་ཕྱོགས་ཀྱིས་ཁེངས་ཀྱི་རེད། སྐུ་ཞབས་
James Allen ལགས་ཀྱིས། མིས་གང་བསམ་པ་བཞིན་ཞེས་པའི་དེབ་ཀྱི་ནང་
དུ་གསུངས་པ་ལྟར་གནའ་བོའི་དྲང་སྲོང་རྣམས་ཀྱིས་ཀྱང་གསུངས་ཡོད། མིའི་
སེམས་ནི་ལྡུམ་ར་ནང་བཞིན་རེད། གལ་ཏེ་ང་ཚོས་མེ་ཏོག་གི་སོན་ཡག་པོ་བཏབ་
ན་ང་ཚོར་མེ་ཏོག་ཡག་པོ་འཐོབ་ཀྱི་རེད། གལ་ཏེ་མེ་ཏོག་གང་ཡང་མ་བཏབ་པར་
བཞག་ན་དེའི་ནང་དུ་གཞན་འགའ་ཞིག་སྐྱེ། དེ་དག་ནི་རྩྭ་ཡན་རེད། དེ་ནི་རང་བྱུང་
ཁམས་ཀྱི་འགྲོ་ལུགས་རེད།
ང་ཚོའི་མི་ཚེ་ཡང་དེ་ལྟ་བུ་རེད། ད་དུང་ངས་ཁ་སྣོན་ཞིག་བརྒྱག་རྒྱུར། ང་
ཚོས་མེ་ཏོག་གི་སོན་ཡག་པོ་བཏབ་ན་ཡང་རྩྭ་ཡན་སྐྱེ་ངེས། རྩྭ་ཡན་བཀོག་པའི་
བྱ་བ་ནི་མུ་མཐུད་དེ་གནས་པའི་ལས་རིམ་ཞིག་རེད།
གལ་ཏེ་ཁྱེད་རང་གིས་ཆུ་ཕོར་བ་གང་གྲང་ཚད་ཀླད་ཀོར་ཡོད་པའི་འཁྱག་
སྒམ་ནང་དུ་བཞག་ན་ཆུ་དེ་འཁྱགས་པ་ཆགས་ཀྱི་རེད། དེ་ནི་ཧ་ལས་ཧོན་ཐོར་
དགོས་པ་གང་ཡང་མེད། དེ་ནི་རང་བྱུང་ཁམས་ཀྱི་འགྲོ་ལུགས་ཐོག་ནས་དེ་འདྲ་
ཉིད་ཡོང་བ་ཆོས་ཉིད་རེད།
ང་ཚོའི་བསམ་བློས་རྒྱུ་རྐྱེན་བྱེད་ཚུལ་འདི་ལྟར་ཏེ།
ཁྱེད་རང་གིས་བསམ་བློའི་སོན་འདེབས། ཁྱེད་རང་ལ་འབྲས་བུ་སྨིན།
ཁྱེད་རང་གིས་འབྲས་བུའི་སོན་འདེབས།ཁྱེད་རང་ལ་གོམས་གཤིས་འཇགས།
ཁྱེད་རང་གིས་གོམས་གཤིས་ཀྱི་སོན་འདེབས།ཁྱེད་རང་ལ་གཤིས་སྤྱོད་སྨིན།
ཁྱེད་རང་གིས་གཤིས་སྤྱོད་ཀྱི་སོན་འདེབས།ཁྱེད་རང་ལ་མདུན་ལམ་སྨིན།
འདི་དག་ཐམས་ཅད་བསམ་བློ་ནས་བྱུང་བ་རེད།
མདུན་སྐྱོད་གང་གིས་འགོག་གི་འདུག་གམ།
ཡིད་འཕྲོག་པའི་ལུགས།
ང་ཚོ་སོ་སོའི་དགོས་མཁོའི་ཆེད་དུ་མིན་པར་རང་ཉིད་གང་ཡིན་པ་དེར་
ཡིད་འཕྲོག་པ་བྱེད་པ་རེད། གཏམ་དཔེ་རྙིང་པ་ཞིག་ཏུ། གཤོག་པ་ཅན་གྱི་བྱ་
རྣམས་ཁྱུ་གཅིག་ཏུ་མཉམ་སྡོད་བྱེད་པ་རེད། ཅེས་པ་དངོས་འབྲེལ་རེད།
བློ་ངན་ཅན་རྣམས་ཉེན་ཁ་ཆེ། ཁོ་ཚོས་བསམ་བློ་ངན་པ་ཅན་གཞན་རྣམས་
འཐེན་པ་དང་། ངན་ལས་རྩོམ་པ་རེད། གནས་ཚུལ་སྡུག་ཤོས་ཡོང་བའི་རེ་བ་བྱེད།
ཁྱེད་རང་དོ་སྣང་བྱུང་ངམ། མང་ཚོགས་འདུ་འཛོམས་སྐབས་གྲུབ་འབྲས་ཅན་གྱི་
མིས་གྲུབ་འབྲས་ཅན་གཞན་འཐེན་པ་དང༌། ཕམ་ཉེས་ཅན་གྱིས་ཕམ་ཉེས་ཅན་
གཞན་རྣམས་འཐེན་ནས་ཁོ་པ་ཚོས་མཉམ་དུ་སྐད་ངན་སྒྲོག་པ་དང་སྐྱོན་བརྗོད་བྱེད།
༩ འཆར་གཞི་དང་གྲ་སྒྲིག་བྱེད་འདོད་མེད་པ།
མི་ཚང་མར་རྒྱལ་ཁ་འཐོབ་འདོད་ཡོད་ཀྱང་མི་ཉུང་ཤས་ཤིག་ལ་རྒྱལ་ཁ་
ཐོབ་པའི་གྲ་སྒྲིག་བྱེད་འདོད་ཡོད་རེད། ཅེས་སྐུ་ཞབས་Vince Lombard མཆོག་
གིས་གསུངས།
མི་ཕལ་ཆེ་བས་སོ་སོའི་མི་ཚེའི་གྲ་སྒྲིག་མི་བྱེད་པར་དགུང་སེང་དང་སྤྲོ་
སྐྱིད་གཏོང་རྒྱུའི་གྲ་སྒྲིག་བྱེད་རྒྱུར་དུས་ཚོད་གཏོང་གི་ཡོད།
གྲ་སྒྲིག
གདེང་ཚོད་ནི་འཆར་གཞི་དང་སྦྱོང་བརྡར་གཉིས་ཡོད་པའི་གྲ་སྒྲིག་ལས་
ཡོང་བ་རེད། རྒྱལ་ཁ་འཐོབ་མཁན་རྣམས་ཀྱིས་རང་ཉིད་ལ་གནོན་ཤུགས་སྤེལ།
དེ་འདྲའི་གནོན་ཤུགས་ནི་གྲ་སྒྲིག་བྱེད་རྒྱུའི་ཆེད་དུ་ཡིན་པ་མ་གཏོགས་རྒྱལ་ཁ་
མ་འཐོབ་པའི་སེམས་ཁྲལ་ཆེད་མ་རེད།
སྦྱོང་བརྡར་ལེགས་ཉེས་ལ་བརྟེན་ནས་རྩེད་མོ་ཡག་ཉེས་རྩེ་ཐུབ་ཀྱི་ཡོད་
སྟབས་སྦྱོང་བརྡར་ཡག་པོ་མེད་ན་རྩེད་མོ་ཡག་པོ་རྩེ་ཐུབ་ཀྱི་མ་རེད། གྲུབ་འབྲས་
སོན་པ་དང་ཕམ་ཉེས་བྱུང་བ་གཉིས་ཀྱི་ཁྱད་པར་ནི་ཏག་ཏག་འགྲིག་པ་བྱེད་པ
དང་། ཕལ་ཆེར་འགྲིག་པ་བྱེད་པ་གཉིས་ཀྱི་ཁྱད་པར་རེད།
ལུས་དང་སེམས་གཉིས་ཆ་ཚང་བཏང་བའི་གྲ་སྒྲིག་ནི་སྒྲིག་རང་འཁུར་དང་
བློས་གཏོང་མང་པོ་བྱས་པའི་འབྲས་བུ་རེད། མི་དཀྱུས་མ་ཞིག་ཆགས་རྒྱུ་ལས་
སླ་རུང་རྩེ་ཕུད་ཅིག་ཆགས་རྒྱ་ཧ་ཅང་དཀའ་བ་རེད། མི་དཀྱུས་མ་རྣམས་ཀྱིས་
སྟབས་བདེ་བའི་ལམ་ལ་ཞུགས་པར་ཧང་སངས་དགོས་མ་མཆིས།
གྲ་སྒྲིག་ནི་བྱ་ཡུལ་གང་ཞིག་ཏུ་གྲུབ་འབྲས་སོན་པ་ཡོང་རྒྱུའི་དགོས་ངེས་
ཀྱི་ནུས་སྟོབས་མི་འདྲ་བ་ཞིག་རེད།
གྲ་སྒྲིག་=དམིགས་ཡུལ། +རྩ་འཛིན་གྱི་ལྟ་བ། +འཆར་གཞི། +སྦྱོང་བརྡར།
+སྙིང་རུས། +བཟོད་སྲན། +སྤོབས་པ།
གྲ་སྒྲིག་གིས་གདེང་ཚོད་སྐྲུན།
ཕམ་ཉེས་ལ་བཟོད་བསྲན་བྱས་ཀྱང་ཁས་ལེན་ནམ་ཡང་མི་བྱེད་པ་ནི་གྲ་
སྒྲིག་བྱེད་པ་རེད། སེམས་ཤུགས་མ་ཆག་པ་དང༌། རེ་སྟོང་མི་བྱེད་པ། ཕམ་པའི་
ཚོར་བ་མེད་པའི་ཐོག་ནས་བློ་ཁོག་ཆེན་པོས་ཕམ་ཉེས་བྱུང་བ་ལ་གདོང་ལེན་བྱེད་
པ་ལ་གྲ་སྒྲིག་ཅེས་བརྗོད།
གྲ་སྒྲིག་བྱེད་པ་ནི་སོ་སོའི་ནོར་འཁྲུལ་ལས་བསླབ་བྱ་ལེན་པ་ལ་ཟེར། ནོར་
འཁྲུལ་བྱུང་བ་ནི་ཚབས་ཆེ་བའི་ལས་གང་ཡང་མ་རེད། ང་ཚོ་ཚང་མར་ཡོང་བ་
རེད། ནོར་འཁྲུལ་དེ་ཉིད་ཡང་བསྐྱར་ཤོར་མཁན་ལ་ལྐུགས་པ་ཟེར། ནོར་འཁྲུལ་
བཏང་བ་བཅོས་ཐབས་མ་བྱས་ན་ཉེན་ཚབས་ཆེ་རུ་འགྲོ་བ་རེད།
ནོར་འཁྲུལ་བྱུང་བ་ཕྱིར་བཅོས་ཡག་ཤོས་གཤམ་གསལ་ལྟར་རེད།
ནོར་འཁྲུལ་བྱུང་མ་ཐག་ཏུ་ཁས་ལེན་བྱེད་དགོས།
དེའི་སྐོར་ལ་བསམ་བློ་ཡུན་རིང་མ་ཐོངས།
དེ་ལས་བསླབ་བྱ་ལེན་དགོས།
དེ་བསྐྱར་དུ་མ་བྱེད།
གཞན་ལ་བསྙོན་འཛུགས་དང་དེ་ལས་ཐར་ཐབས་མ་བྱེད།
གྲ་སྒྲིག་བྱས་མེད་ན་གནོན་ཤུགས་ཡོང་གི་རེད། གྲ་སྒྲིག་དང༌། སྦྱོང་བརྡར།
ཧུར་སྐྱེད་བཅས་ཀྱི་གོ་ས་གཞན་གང་གིས་སྐོང་མི་ཐུབ། འདོད་པ་དང་རེ་འདོད་
ཀྱི་བསམ་པས་ལས་དོན་སྒྲུབ་ཐུབ་ཀྱི་མ་རེད། གྲ་སྒྲིག་ཁོ་ནས་འགྲན་སྡུར་ནང་
རྒྱལ་བ་བྱེད་ཐུབ།
གལ་ཏེ་ཁྱེད་རང་གིས་གྲ་སྒྲིག་བྱས་མེད་ན་གནོན་ཤུགས་ཀྱིས་ཁྱེད་རང་
གྲིབ་སྐྱོན་ཅན་དུ་གཏོང༌། ཆུས་རང་ཉིད་ཀྱི་འཐེན་ཤུགས་ལས་བགྲོད་ལམ་འཐོབ་
པ་བཞིན་གྲུབ་འབྲས་ཀྱང་གྲ་སྒྲིག་བྱེད་མཁན་ཚོའི་འཐེན་ཤུགས་ལས་སོན་པ་
རེད། འབད་པ་ཆུང་ངུ་ལས་འབྲས་བུ་ཆུང་ངུ་འཐོབ་པ་རེད།
འབད་བརྩོན་བརྟན་པོ་ཞེས་པའི་ཐ་སྙད་འདི་གཤམ་གསལ་རྣམས་ལའང་
འདོགས་ཆོག
དམིགས་ཡུལ། འཆར་གཞི། གྲ་སྒྲིག
སྤོབས་པ། བཟོད་བསྲན། སྦྱོང་བརྡར།
རྩ་འཛིན། རིན་གོང༌། བཟང་ཕྱོགས་ཀྱི་བསམ་བློ།
གཤམ་གསལ་ཁག་རང་གིས་རང་ལ་དྲིས་དང༌།
ཁྱེད་རང་ལ་ར་འཕྲོད་གསལ་པོ་བྱུང་བའི་དམིགས་ཡུལ་ཡོད་དམ།
ཁྱེད་རང་ལ་འཆར་གཞི་ལྡན་པའི་བྱེད་སྒོ་ཡོད་དམ།
གྲ་སྒྲིག་གི་ཆེད་དུ་འབད་པ་གང་དང་གང་བྱེད་ཀྱི་ཡོད་དམ།
ཁྱེད་རང་གིས་རིན་གོང་ཅི་ཙམ་སྤྲོད་འདོད་ཡོད་དམ། ཁྱེད་རང་ཐག་རིང་
ཐུང་ཅི་ཙམ་འགྲོ་འདོད་ཡོད་དམ།
ཁྱེད་རང་ལ་འབྲས་བུ་སྨིན་པར་བྱེད་པའི་དུས་ཡུན་ཆ་ཚང་མ་རྫོགས་
བར་ངང་སྒུག་ཐུབ་པའི་བཟོད་བསྲན་ཡོད་དམ།
འབྲས་བུ་རྩེ་གྲ་འཐོབ་པའི་ཆེད་དུ་སྦྱོང་བརྡར་བྱེད་འདོད་ཡོད་དམ།
ཁྱེད་རང་ལ་ལང་ཕྱོགས་བརྟན་པོ་ཡོང་བའི་ཆེད་རྩ་འཛིན་ཡོད་དམ།
ཁྱེད་རང་ལ་སོ་སོའི་བྱེད་སྒོར་སྤོབས་པ་ཡོད་དམ།
ཁྱེད་རང་ལ“ངས་བྱེད་ཐུབ"སྙམ་པའི་བསམ་བློ་ཡོད་དམ།
༡༠ ཟོལ་སྦྱོར་བྱེད་པ།
རྒྱལ་ཁ་འཐོབ་མཁན་རྣམས་ཀྱིས་ཞིབ་དཔྱོད་བྱེད་ཀྱང་ཟོལ་སྦྱོར་ནམ་ཡང་
མི་བྱེད། ཟོལ་སྦྱོར་ནི་ཕམ་མཁན་རྣམས་ཀྱི་རྩེད་མོ་རེད། ཕམ་མཁན་རྣམས་ལ་
སོ་སོས་སྒྲུབ་མ་ཐུབ་པའི་རྒྱུ་མཚན་གསལ་བཤད་ཆེད་ཁག་འདོགས་སྣ་ཚོགས་
ཀྱིས་ཁེངས་པའི་དེབ་ཡོད། ཁག་འདོགས་སམ་ཁག་དཀྲི་ཁག་ཅིག་གཤམ་
གསལ་ལྟར་རེད།ང་ལ་བསོད་བདེ་མེད། ང་སྐར་མ་ངན་པའི་ཉིན་སྐྱེས་པ་རེད
ང་ད་ལྟ་ཧ་ཅང་ཆུང་ཆུང་ཡིན། ང་ལོ་ཧ་ཅང་ཆེན་པོ་རེད།
ང་དབང་པོ་སྐྱོན་ཅན་ཡིན། ང་གྲུང་པོ་མེད།
ང་སློབ་སྦྱོང་ཡོད་མཁན་མིན། ང་མཛེས་པོ་མེད།
ང་ལ་འགོ་འདྲེན་བྱེད་མཁན་མེད།  ང་ལ་དངུལ་འདང་ངེས་མེད།
ངའི་དཔལ་འབྱོར་གནས་སྟངས་ཞན་པོ་ཡོད། གལ་ཏེ་ང་ལ་གོ་སྐབས་ཐོབ་ཡོད་ན།
གལ་ཏེ་ངས་ཆང་ས་ཡག་པོ་བརྒྱབ་ཡོད་ན།
གལ་ཏེ་ང་ལ་ནང་མི་མེད་ན། 
ཞེས་སོགས་རྫོགས་རྒྱུ་མེད་པ་བགྲང་རྒྱུ་ཡོད་རེད། མི་ཞིག་ལ་གྲུབ་འབྲས་
སོན་མིན་ཆ་རྐྱེན་གཉིས་ལ་བརྟེན་ཡོད། རྒྱུ་མཚན་དང་འབྲས་བུ་རེད། རྒྱུ་མཚན་
རྣམས་ཀྱིས་དེ་ཙམ་མི་དྲན་ཡང་གྲུབ་འབྲས་རྣམས་དྲན་པ་རེད།
རྒྱ་གར་ནང་དུ་སྤྲེའུ་ཟིན་སྟངས་གང་འདྲ་རེད་དམ།
སྤྲེའུ་རྔོན་པ་རྣམས་ཀྱིས་སྤྲེའུ་ཡི་ལག་པ་གཉིས་བསྐུམས་ནས་ཤོང་བའི་ཨི་
ཁུང་ཡོད་པའི་སྒམ་ཞིག་བེད་སྤྱོད་བྱེད་ཀྱི་ཡོད། སྒམ་གྱི་ནང་དུ་སྟར་ཁ་བླུགས་
ཡོད། སྤྲེའུས་སྟར་ཁ་ཧམ་འཕྲོག་བྱེད་སྐབས་ལག་གཉིས་ཁུ་ཚུར་ལ་གྱུར་ཏེ་སྒམ་
ཕྱིར་འཐེན་མ་ཐུབ་པར་ལུས། དེའི་སྐབས་སུ་སྤྲེའུ་དེ་ལ་འདེམས་ཀ་གཉིས་ཡོད་
དེ། སྟར་ཁ་བློས་བཏང་ནས་བྲོས་འགྲོ་བའམ་ཡང་ན་སྟར་ཁ་བློས་གཏོང་མ་ཐུབ་
པའི་ཐོག་རྔོན་པའི་ལག་ཏུ་ཚུད་རྒྱུ་དེ་རེད། ཁྱེད་རང་གིས་བསམ་པར་སྤྲེའུ་དེས་
འདེམས་ཀ་གང་བྱེད་དམ། དེས་སྟར་ཁ་བཟུང་ནས་བསྡད་པ་ལ་བརྟེན་ནས་རྔོན་
པའི་ལག་ཏུ་འཚུད་ཀྱི་རེད།
མི་རྣམས་ཀྱང་སྤྲེའུ་དང་མི་འདྲ་བ་མ་རེད། ང་ཚོ་སྟར་ཁ་ལ་མགོ་འཁོར་
ནས་མི་ཚེའི་ནང་མདུན་སྐོད་མི་བྱེད་པ་རེད། ངས་རྒྱ་མཚན་འདི་ལ་བརྟེན་ནས་
བྱེད་ཐུབ་མ་སོང་ཞེས་ང་ཚོས་བརྗོད་དེ་ཟོལ་སྦྱོར་བྱེད་པ་རེད།
གྲུབ་འབྲས་སོན་མཁན་རྣམས་ཀྱིས་ཟོལ་སྦྱོར་མི་བྱེད་པ་རེད། ཕམ་ཉེས་
ཅན་རྣམས་ཀྱིས་བསམ་བློ་མི་གཏོང་བ་དང༌། སྐད་ཆ་མི་དྲི་བ། གཞན་ལས་མི་
ཉན་པར་ཟོལ་སྦྱོར་ཤ་སྟག་བྱེད་པ་རེད།
༡༡ སྔར་གྱི་ནོར་འཁྲུལ་ལས་བསླབ་བྱ་མི་ལེན་པ།
མི་གང་ཞིག་གིས་རང་ཉིད་ལ་བརྙས་པའི་རྐྱེན་གྱིས་ངང་འཐེན་བྱེད།(བྱ་
བ་བྱེད་རྒྱུ) གཞན་པ་དེས་འགལ་འཛོལ་བྱེད་ཀྱིན་བྱེད་ཀྱིན་གཞན་ལས་ཁྱད་དུ་
འཕགས་པ་ཆགས། ཅེས་སྐུ་ཞབས་ཧེན་རཱི་སི་ལིངྒ་(Henry C Link) ལགས་
ཀྱིས་གསུངས།
འདས་པའི་ལོ་རྒྱུས་ལས་བསླབ་བྱ་མི་ལེན་པའི་སྐྱེས་བུ་ནི་ནག་ཉེས་ཅན་
རེད། གལ་ཏེ་ང་ཚོ་ལ་ལྟ་ཚུལ་ཡང་དག་པ་ཡོད་ན་ང་ཚོས་སོ་སོར་འཕྲད་པའི་
ཕམ་ཉེས་ལས་བསླབ་བྱ་ལེན་གྱི་རེད། ལམ་ལྷོང་མ་བྱུང་བ་ནི་ལམ་ཀྱོག་ལྟ་བུ་
ལས་ཤི་བ་ལྟ་བུའི་མཐའ་མ་རེད། དེ་ནི་དུས་འགྱངས་མ་གཏོགས་ཕམ་ཉེས་མ་
རེད། ང་ཚོའི་ནོར་འཁྲུལ་ནི་ཉམས་མྱོང་ཞེས་པའི་ཐ་སྙད་འདི་རེད། མི་འགའ་རེ་
འཚོ་ཞིང་སློབ་གཉེར་བྱེད། འགའ་རེ་འཚོ་བ་རྐྱང་རྐྱང་བྱས་ཏེ་སྡོད། མཁས་པ་
རྣམས་སོ་སོའི་ནོར་འཁྲུལ་དང་གཞན་གྱི་ནོར་འཁྲུལ་ལས་བསླབ་བྱ་ལེན། ཡིན་
ནའང༌། ང་ཚོས་སོ་སོའི་མི་ཚེའི་ནང་ནོར་འཁྲུལ་ལས་བསླབ་བྱ་ལེན་པའི་དུས་
ཚོད་ཀྱང་མེད།
༡༢ གོ་སྐབས་ངོས་འཛིན་མི་ཐུབ་པ།
གོ་སྐབས་ནི་བར་ཆད་དང་བརྫུས་ཏེ་ཡོང་བས་མི་མང་པོས་དེ་ལྟར་ངོས་
འཛིན་མི་ཐུབ། བར་ཆད་ཅི་ཙམ་ཆེ་བ་དེ་ཙམ་གྱིས་གོ་སྐབས་ལེགས་པ་ཡོང་གི་
ཡོད་པ་དྲན་པར་བྱེད་དགོས།
༡༣ འཇིགས་སྣང་།
འཇིགས་སྣང་ནི་དངོས་འབྲེལ་ལམ་རྣམ་རྟོག་གང་རུང་ཡིན་ཆོག འཇིགས་
སྣང་གིས་མི་རྣམས་ཁྱད་མཚར་པོའི་ལས་ཀ་བྱེད་དུ་འཇུག་པ་རེད། དེ་ནི་གཙོ་བོ་
གནས་ལུགས་མ་རྟོགས་པ་ལས་བྱུང་བ་རེད། འཇིགས་སྣང་ངང་འཚོ་བ་ནི་བཙོན་
ཁང་དུ་ཚོར་བ་དྲག་པོའི་ངང་སྡོད་པ་དང་འདྲ།
འཇིགས་སྣང་གིས་སོ་སོའི་མི་ཚེ་ལ་སྲུང་སྐྱོབ་མེད་པ་དང༌། གདེང་ཚོད་
མེད་པ། ལས་ལ་ཕྱིར་བཤོལ་བྱེད་དུ་འཇུག དེས་ང་ཚོའི་ནུས་རྩལ་དང་འཇོན་
ཐང་ཉམས་པར་བྱེད། ང་ཚོས་བསམ་བློ་ཁ་ཐུག་གཏོང་ཐུབ་ཀྱི་མ་རེད། འཇིགས
སྣང་གིས་འཕྲོད་བསྟེན་དང་ཕན་ཚུན་བར་གྱི་འབྲེལ་བ་ཉམས་རྒུད་གཏོང༌།
ཡོངས་གྲགས་འཇིགས་སྣང་གི་རིགས་འགའ་ཞིག་འདི་ལྟར་ཏེ།
ཕམ་ཉེས་ཀྱི་འཇིགས་སྣང་།
ངོ་འདྲིས་སམ་ངོ་ཤེས་མེད་པའི་འཇིགས་སྣང༌།
གྲ་སྒྲིག་མེད་པའི་འཇིགས་སྣང་།
ཐག་གཅོད་ནོར་བའི་འཇིགས་སྣང༌།
ངོས་ལེན་མི་ཐོབ་པའི་འཇིགས་སྣང༌།
འཇིགས་སྣང་འགའ་ཤས་འགྲེལ་བརྗོད་བྱེད་ཐུབ་ཀྱང་འགའ་ཤས་ནི་ཚོར་
མྱོང་བྱེད་རྒྱུ་ཙམ་ལས་མེད། འཇིགས་སྣང་གིས་སེམས་ཁྲལ་སྐྱེད་པ་དང༌། དེས་
རྒྱུ་མཚན་མེད་ཅིང་ཆོ་མེད་པའི་བསམ་བློ་འཁོར་དུ་འཇུག་པ་རེད། རྒྱུ་མཚན་དེ་
འདྲ་ལ་བརྟེན་ནས་ང་ཚོའི་དཀའ་ངལ་སེལ་བའི་ནུས་པ་གཏོར་བཤིག་གཏོང་བ་
རེད། འཇིགས་སྣང་ལས་ཐར་ཐབས་ཡོངས་གྲགས་ནི་བྲོས་འགྲོ་རྒྱུ་རེད། བྲོས་
པ་ལ་བརྟེན་ནས་འཇིགས་སྣང་གི་གནོན་ཤུགས་གནས་སྐབས་ཤིག་ཉུང་དུ་འགྲོ་
ཡང་འཇིགས་སྣང་གི་རྒྱ་རྐྱེན་ད་དུང་ཡང་ལྷག་ཡོད། རྣམ་རྟོག་ལས་བྱུང་བའི་
འཇིགས་སྣང་གིས་དཀའ་ངལ་གྱི་མགོ་རྙོག་ཆེ་རུ་གཏོང་། འཇིགས་སྣང་མེད་པར་
བཟོ་མ་ཐུབ་པ་ལ་བརྟེན་ནས་སོ་སོའི་བདེ་སྐྱིད་དང་ཕན་ཚུན་བར་གྱི་འབྲེལ་བ་རྩ་
མེད་དུ་གཏོང་སྲིད། འཇིགས་སྣང་གི་སྐད་དོད་དབྱིན་སྐད་FEAR ཞེས་པ་འདིའི་
ཡིག་འབྲུ་རེ་རེའི་གོ་དོན་ལས་འཇིགས་སྣང་གང་ཡིན་གསལ་པོར་ཤེས་ཐུབ་པ་འདི་ལྟར།
F false རྫུན་མ།
E evidence དཔང་རྟགས།
A appearing མཐོང་བ།
R real དངོས་འབྲེལ།
ཚིག་བཞིའི་གོ་དོན་མཉམ་དུ་ཚོགས་ན། དཔང་རྟགས་རྫུན་མ་དངོས་
འབྲེལ་ལྟར་མཐོང་བ་ཞེས་པ་དེ་རེད། ཕམ་ཉེས་ཀྱི་འཇིགས་སྣང་ནི་ཕམ་ཉེས་ཉིད་
ལས་ཉེན་ཚབས་ཆེ། ཕམ་ཉེས་ནི་མི་ཞིག་གི་མི་ཚེའི་ནང་འབྱུང་སྲིད་པའི་གནད་
དོན་སྡུག་ཤོས་དེ་མ་རེད། ཐབས་ཤེས་མི་བྱེད་མཁན་མི་རྣམས་ཐབས་ཤེས་མ
བྱས་སྔོན་དུ་ཕམ་འགྲོ་བ་རེད། བྱིས་པ་རྣམས་གོམ་པ་རྒྱག་རྒྱུ་སྦྱོང་བརྡར་བྱེད་
སྐབས་ལན་མང་འགྱེལ་ཡང་ཁོ་ཚོར་དེ་ནི་ཕམ་ཉེས་མ་རེད། དེ་ནི་སློབ་སྦྱོང་རེད།
གལ་ཏེ་ཁོ་ཚོ་སེམས་ཤུགས་ཆག་ན་ཁོ་ཚོས་དུས་ནམ་ཡང་གོམ་པ་རྒྱག་ཐུབ་ཀྱི་
མ་རེད། འཇིགས་སྣང་གི་འོག་སོ་སོའི་པུས་མོའི་སྟེང་དུ་སྡོད་པ་ལས་རྐང་པའི་
སྟེང་དུ་ཤི་བ་དགའ
༡༤ རིག་རྩལ་བེད་སྤྱོད་གཏོང་མི་ཐུབ་པ།
སྐུ་ཞབས་Albert Einstein མཆོག་གིས། ངའི་མི་ཚེའི་ནང་ངས་རང་ཉིད་
ཀྱི་རིག་རྩལ་གྱི་ནུས་པའི་བརྒྱ་ཆ་༢༥ ལས་བཏང་ཐུབ་མི་འདུག་བསམ་གྱི་འདུག
ཅེས་གསུངས།
སྐུ་ཞབས་William James ལགས་ཀྱི་ཐུགས་དགོངས་ལྟར་ན། འགྲོ་བ་སྐུ་ཞབས་།
མི་རྣམས་ཀྱིས་སོ་སོའི་ནུས་པའི་བརྒྱ་ཆ་༡༠ ནས་༡༢ བར་མ་གཏོགས་
གཏོང་གི་མེད།
མི་མང་པོ་ཞིག་གི་མི་ཚེའི་ནང་གི་གནས་ཚུལ་ཐབས་སྐྱོ་ཤོས་ཤིག་ནི་ཁོང་
རྣམས་ད་དུང་རིག་རྩལ་བེད་སྤྱོད་གཏོང་རྒྱུ་ཡོད་བཞིན་དུ་འདས་གྲོངས་སུ་འགྲོ།
ཁོང་ཚོས་འཚོ་གནས་སྐབས་མི་ཚེ་སྐྱེལ་ཐུབ་མེད། ཁོང་ཚོའི་མི་ཚེ་སྐུལ་
ཟད་དུ་མ་ཕྱིན་པར་བཙའ་བརྒྱབ་ནས་ཆུད་ཟོས་སུ་ཕྱིན་པ་རེད། མི་ཚེའི་ནང་གི་
བློ་ཕམ་ཆེ་ཤོས་ཀྱི་ཚིག་ནི་ངས་འདི་འདྲ་བྱས་ན་ཞེས་པ་འདི་རེད།
བཙས་ཟོས་པ་དང་བཟོད་བསྲན་གཉིས་དབར་མགོ་མ་འཐོམས་པ་དགོས།
བཟོད་བསྲན་ནི་ཤེས་བཞིན་དུ་བྱེད་པའི་ཐག་གཅོད་ཅིག་རེད། དེ་ནི་སྙིང་རུས་
དང་འགོག་རྐྱེན་ལ་གདོང་ལེན་གྱི་འབད་པ་དྲག་པོ་ཞིག་རེད། བཙས་བཟའ་བ་ནི་
རྩོལ་མེད་དང་ལས་མེད་ལྷོད་འདོད་བྱེད་པ་རེད།
མི་ཚེའི་ནང་གི་ཁུར་ལྗིད་ཤོས་དེ་གང་རེད་དམ་ཞེས་རྒན་རབས་ཤིག་ལ་
དྲིས་པར་ཁོང་གིས་སྐྱོ་སྣང་ཆེན་པོའི་ངང་ནས་ལན་འདེབས་བྱས་པར། (བྱས་རྗེས)
གང་ཡང་འཁྱེར་རྒྱ་མེད་པ་དེ་རེད་ཅེས་བརྗོད།
༡༥ སྒྲིག་ཁྲིམས་མེད་པ།
ཁྱེད་རང་གི་མི་ཚེའི་ནང་དུ་འདེམས་ཀ་ཞིག་ཡོད་རེད། སྒྲིག་འཁུར་ན་དེའི
རིན་པ་ཐོབ་དེ་མིན་འགྱོད་པ་བྱེད་དགོས་ཡོང་གི་རེད། ཅེས་སྐུ་ཞབས་TimCon-
norལགས་ཀྱིས་གསུངས།
མི་འགའ་ཤས་ཀྱིས་སོ་སོའི་དམིགས་ཡུལ་མ་གྲུབ་པ་དེ་ལ་ཁྱེད་རང་ལ་
ཡ་མཚན་ནམ་ཡང་སྐྱེ་མྱོང་ཡོད་དམ། ཁོང་རྣམས་ལ་མགོ་མཇུག་རྟིང་ལོག་དེ་
འདྲ་མུ་མཐུད་འཕྲད་པར་ཅིའི་ཕྱིར་བློ་ཕམ་བྱེད་དམ། ཅིའི་ཕྱིར་མི་འགའ་རེ་ལ་མུ་
མཐུད་དེ་གྲུབ་འབྲས་སོན་པ་དང༌། འགའ་ཤས་ལ་རྫོགས་རྒྱུ་མེད་པའི་ཕམ་ཉེས
བྱུང་བ་རེད་དམ། སྒྲིག་ཁྲིམས་ལ་སྲུང་བརྩི་མ་བྱས་པར་ལས་རིགས་རྩེད་མོ་དང་།
རྒྱུགས་མཆོངས། ཤེས་ཡོན། ཚོང་ལས་སོགས་གང་ཡིན་རུང་སྐྱེས་བུ་སུ་ལའང་
གྲུབ་འབྲས་ལག་སོན་བྱུང་མྱོང་མེད།
སྒྲིག་ཁྲིམས་མེད་པའི་སྐྱེ་བོ་རྣམས་ཀྱིས་ཚང་མ་བྱེད་ཀྱི་རེད། འོན་ཀྱང་
གནད་དོན་གང་ལ་ཡང་ཆོད་སེསམ་མི་འཇོག བསམ་བློ་གུ་ཡངས་གཏོང་མཁན་
རྣམས་ཀྱིས་སྒྲིག་ཁྲིམས་མེད་པ་ནི་རང་དབང་གི་གོ་དོན་དུ་བསྒྱུར་པ་རེད། ང་
གནམ་གྲུའི་ནང་དུ་ཡོད་སྐབས། གནམ་གྲུ་གཏོང་བའི་བྱེད་སྒོ་ཆ་ཚང་བྱེད་པའི་
སྒྲིག་ཁྲིམས་ལྡན་པའི་གནམ་གྲུ་གཏོང་མཁན་ཞིག་དགོས་པ་མ་གཏོགས་ཁོ་རང་
གི་འདོད་པ་གང་ཡོད་བྱེད་མཁན་ཞིག་མི་དགོས། ང་རང་དབང་ཡིན། ང་ལ་སུ་
གཅིག་གིས་འདི་དང་འདི་བྱེད་དགོས་ཞེས་བཀོད་ཁྱབ་བྱེད་མཁན་མི་དགོས་
བསམ་པའི་ལྟ་བ་འཁྱེར་མཁན་གྱི་གནམ་གྲུ་གཏོང་མཁན་ངའི་འདོད་པ་ལ་མེད།
བརྟན་པོ་མེད་པ་ནི་སྒྲིག་ཁྲིམས་ཞན་པའི་རྟགས་རེད། སྒྲིག་ཁྲིམས་ནང་
དུ་རང་ཚོད་ཟིན་པ་དང་། བློས་གཏོང་བྱེད་པ། རྣམ་གཡེང་འགོག་པ། མི་རྔམ་པ་
སོགས་ཚུད་ཡོད། བསམ་བློ་གཏད་དེ་སྡོད་པ་ནི་སྒྲིག་ཁྲིམས་རེད། འབབ་ཆུ་མ་
བཀོལ་ན་གློག་ཤུགས་ཡོང་མི་སྲིད།
རི་བོང་དང་རུས་སྦལ་གྱི་སྒྲུང་ང་ཚོ་ཚང་མས་ཤེས་གསལ་རེད། རི་བོང་
དེས་རང་ཉིད་ཀྱི་མགྱོགས་རྩལ་གྱི་ང་རྒྱལ་འོག་རུས་སྦལ་དང་བང་རྒྱུག་འགྲན་
སྡུར་ཁྱབ་བསྒྲགས་བྱས་པ་རུས་སྦལ་གྱིས་ཁས་ལེན་བྱས་པ་རེད། ཁོ་པ་གཉིས་
ཀྱིས་སྤྱང་ཀི་དཔང་པོར་བསྐོས་ཏེ་འགྲན་སྡུར་འགོ་འཛུགས་བྱས། རུས་སྦལ་
གྱིས་དལ་བུས་མུ་མཐུད་དེ་གོམ་བགྲོད་བྱས་པ་དང༌། རི་བོང་གིས་ཡུད་ཙམ་བང་
རྩལ་གང་ཡོད་རྒྱུགས་ཏེ་ཕྱི་མིག་བལྟས་པས་རུས་སྦལ་རྒྱང་ཐག་རིང་པོའི་རྗེས་
སུ་ལུས་ཡོད་པ་མཐོང་བ་དང་རྒྱལ་ཁ་འཐོབ་རྒྱུའི་ཡིད་ཆེས་ཀྱིས་འཁྱུག་ཙམ་ཉལ་
རྒྱུའི་ཐག་གཅོད་བྱས་ཏེ་ཉལ་བ་རེད། དུས་ཡུན་གང་ཙམ་རྗེས་གཉིད་སད་མ་ཐག་
ཏུ་རྒྱུགས་འགོ་བཙུགས་ཀྱང་རུས་སྦལ་རི་རྩེར་སླེབས་ཟིན་པས་འགྲན་སྡུར་ལས
རྣམ་པར་རྒྱལ་བ་རེད།
མུ་མཐུད་བརྟན་པོ་བྱེད་པ་ནི་སྒྲིག་ཁྲིམས་ལས་བྱུང་བ་དང་དེ་ནི་ངེས་མེད་
འབད་བརྩོན་ལས་གལ་གནད་ཆེ་བ་རེད།
སྒྲིག་ཁྲིམས་དང་བློ་འགྱོད་གཉིས་ཀ་ན་ཟུག་རེད། མི་ཕལ་ཆེ་བར་འདི་
གཉིས་ལས་འདེམས་ཀ་གང་ཞིག་བྱེད་རྒྱུ་ཡོད། ཁྱེད་རང་གིས་འདི་གཉིས་ལས་
གང་ན་ཟུག་ཆེ་བ་ཡོད་པ་སྔོན་དཔག་བྱེད་ཐུབ་བམ།
སྤྱིར་བཏང་བྱས་ན་ཚོད་ལས་བརྒལ་བའི་རང་དབང་དང་སྒྲིག་ཁྲིམས་མེད་
པའི་འོག་ཏུ་འཚར་ལོངས་བྱས་པའི་ཕྲུ་གུ་རྣམས་རང་ཉིད་དང༌། ཕ་མ། སྤྱི་ཚོགས་
ལ་གུས་ཞབས་མེད་པ་དང་ལས་འགན་འཁུར་འདོད་མི་བྱེད་མཁན་དུ་འཚར་
ལོངས་བྱེད་པ་རེད།
༡༦ རང་བཀུར་གྱི་བསམ་བློ་ཞན་པའམ་དམའ་བོ།
རང་བཀུར་གྱི་བསམ་བློ་ཞན་པ་ནི་རང་གིས་རང་ལ་གུས་བཀུར་དང་རིན་
ཐང་མེད་པ་ལས་འབྱུང༌། དེས་རང་དང་གཞན་གཉིས་ཀ་ལ་དམའ་འབེབས་བྱེད་
ཀྱི་རེད། དེ་དག་ནི་ང་རྒྱལ་ལས་བྱུང་བ་རེད། ཁོ་པ་ཚོས་ཐག་གཅོད་ཕལ་ཆེ་བ
རང་འདོད་སྐོང་ཐབས་མ་གཏོགས་ལས་དོན་གལ་ཆེ་ལག་སོན་འཐོབ་བྱེད་དུ་
མིན། གདེང་སྤོབས་ཞན་པའི་མི་དག་གིས་རྟག་ཏུ་རང་ཉིད་ངོ་སྤྲོད་ཡོང་ཐབས་
བྱེད། ཁོ་པ་རྣམས་རང་ཉིད་རྙེད་པའི་ཐབས་ཤེས་བྱེད། རང་ཉིད་རང་གིས་མི་རྙེད་
ཀྱང་རང་ཉིད་ཡོད་པ་གཞན་གྱིས་ཤེས་རྟོགས་ཡོང་བ་བྱེད་དགོས།
ལས་མེད་ལྷོད་སྡོད་དང༌། ལེ་ལོ། ཁག་དཀྲི་བྱེད་པ་ནི་གདེང་སྤོབས་ཞན་
པ་ལས་བྱུང་བ་རེད། ལས་མེད་ལྷོད་སྡོད་བྱེད་པ་ནི་རྩ་ཆེའི་ལྕགས་རིགས་བཙས་
ཟོས་པ་ནང་བཞིན་རེད།
༡༧ཤེས་བྱ་མེད་པ།
མི་ལོ་དྲུག་ཅུའི་གོང་དུ་ངས་ཚང་མ་ཤེས་ཀྱི་ཡོད། ད་ལྟ་གང་ཡང་ཤེས་ཀྱི་
མི་འདུག ཤེས་ཡོན་ནི་སོ་སོའི་རྨོངས་པ་རིམ་བཞིན་གསར་དུ་རྟོགས་པ་ཞིག་
རེད། ཅེས་སྐུ་ཞབས་Will Durant ལགས་ཀྱིས་གསུངས།
མ་ཤེས་པའི་ཡུལ་གང་ཡིན་ལ་དོ་སྣང་བྱེད་པ་ནི་ཤེས་ཡོན་གྱི་གོམ་པ་དང་
པོ་དེ་རེད། ཤེས་ཡོན་ཅི་ཙམ་ཆེ་བ་དེ་ཙམ་གྱིས་མ་ཤེས་པའི་ཡུལ་མང་བ་ངོས་
འཛིན་བྱེད་ཐུབ་ཀྱི་རེད། ངས་ཚང་མ་ཤེས་ཀྱི་ཡོད་སྙམ་པའི་མི་ལ་ཤེས་དགོས་
པ་མང་ཤོས་ཡོད།
རྨོངས་པ་ཅན་གྱི་མིས་རང་ཉིད་རྨོངས་པ་ཅན་ཡིན་པ་མི་ཤེས། ཁོ་ཚོས་
རང་ཉིད་ཀྱིས་གང་ཡང་ཤེས་ཀྱི་མེད་པ་དེ་ཤེས་ཀྱི་མེད། ཤེས་པའི་འཁྲུལ་སྣང་
ནི་རྨོངས་པ་ལས་དཀའ་ངལ་ཆེ། གང་ཡིན་ཞེ་ན། གང་ཡང་མ་ཤེས་པ་ལ་ཤེས་
ཡོད་སྙམ་ནས་ནོར་འཁྲུལ་ཅན་གྱི་ཐག་གཅོད་བྱེད།
༡༨ བསྐོས་ཐང་ངམ་ལས་དབང་ལས་བྱུང་བའི་ལྟ་ཚུལ།
ལྟ་ཚུལ་འདིས་མི་རྣམས་ཁོར་ཡུག་གི་རྐྱེན་ལས་གྲུབ་པ་འདོད་པས་སོ་
སོའི་ལས་འགན་སྒྲུབ་རྒྱུར་འགོག་རྐྱེན་བྱེད། བསྐོས་ཐང་ལ་རྩེ་གཅིག་ཏུ་ཡིད་
ཆེས་ཅན་གྱི་མིས་སོ་སོར་གྲུབ་འབྲས་དང་ཕམ་ཉེས་ཇི་བྱུང་བསོད་བདེ་ལ་བརྟེན་
ནས་གྲུབ་པ་འདོད་པ་རེད། ཁོ་པ་རྣམས་སོ་སོའི་ལས་དབང་ལ་ཁོ་ཐག་གཅོད་
པ་རེད། ཁོ་ཚོས་ཚེ་རབས་ལས་རྩིས་ནང་དུ་གང་དང་གང་གསལ་ཐོན་བྱུང་བ་
རྣམས་ཁས་ལེན་བྱེད་པ་དང༌། སོ་སོས་འབད་པ་བྱས་མིན་ལ་མ་ལྟོས་པར་གང་
འབྱུང་བ་ངེས་པ་རྣམས་བྱུང་བར་ཡིད་ཆེས་བྱེད་པ་རེད། དེར་བརྟེན་ཁོ་ཚོས་
འབད་པར་མི་བརྩོན་པར་ཅི་བྱུང་ལ་ཡིད་ཚིམ་ནས་ལྷོད་སྡོད་བྱེད་པ་ནི་མི་ཚེའི་
འགྲོ་སྟངས་སུ་གྱུར། ཁོ་ཚོས་གནད་དོན་གང་ཞིག་སྨིན་པར་སྒུག་སྡོད་བྱེད་པ་མ་
གཏོགས་འབད་བརྩོན་གྱིས་སྒྲུབ་པར་མི་བྱེད།
སྡར་མ་རྣམས་འབྱུང་འགྱུར་ཤོད་མཁན་དང༌། འབྱུང་རྩིས། རང་ཉིད་དཀོན་
མཆོག་ཏུ་སྒྲོག་མཁན་རྣམས་ཀྱི་བཀོལ་སྤྱོད་ཀྱི་གནོན་ཤུགས་ཡུལ་དུ་ལས་སླ་
པོར་ཚུད། ཁོ་པ་རྣམས་རྨོངས་དད་ཅན་དང་ཆོ་གའི་རྗེས་འབྲང་བ་ཆགས་འགྲོ་
བ་རེད། (མི་འགའ་ཤས་ཀྱིས་རི་བོང་གི་རྐང་པ་བསོད་ནམས་ཅན་དུ་ངོས་འཛིན་
བྱེད་པ་རེད། འོན་ཀྱང་རི་བོང་རང་ཉིད་ལ་དེ་ལྟར་ཡོང་གི་མེད། མ་རེད་དམ།)
གལ་ཏེ་ཁྱེད་རང་ལ་ཕམ་ཉེས་དགོས་ན་བསོད་བདེ་ལ་ཡིད་ཆེས་བྱེད།
གལ་ཏེ་ཁྱེད་རང་ལ་གྲུབ་འབྲས་དགོས་ན་རྒྱུ་དང་དེའི་ཉེར་ལེན་གྱི་འགྲོ་སྟངས་
ལ་ཡིད་ཆེས་བྱེད། དེས་ཁྱེད་རང་གི་བསོད་བདེ་སྐྲུན་གྱི་རེད། སྐུ་ཞབས་Samu-
el Goldwyn ལགས་ཀྱིས། ངས་ཅི་ཙམ་ཧུར་སྐྱེད་ཆེ་རུ་བཏང་བ་དེ་ཙམ་གྱིས་ང་
བསོད་བདེ་ཆེ་རུ་འགྲོ།ཞེས་གསུངས།
མི་འགའ་རེས་རང་ཉིད་བསོད་བདེ་མེད་པར་བསམ་གྱི་ཡོད།
དེ་འདྲའི་བསམ་ཚུལ་གྱིས་ལས་དབང་ངམ་བསྐོས་ཐང་གི་ལྟ་ཚུལ་སྐྲུན་
གྱི་ཡོད། ལས་དོན་ཐོག་ཏུ་སྤྲོ་བ་དང་ནུས་ཤུགས་མེད་པའི་མི་ཚོས་འདི་འདྲ་
བརྗོད་ཀྱི་རེད།
ངས་ཐེངས་གཅིག་ཚོད་ལྟ་བྱེད་ཀྱི་ཡིན།
གལ་ཏེ་དེས་འགྲིག་ན་ངས་ལྟ་ཆོག
ངས་རྗེས་ལ་བྱེད་ཀྱི་ཡིན།
ང་ལ་བརླག་གཏོར་ཤོར་རྒྱུ་གང་ཡང་མེད།
སྟབས་ལེགས་པ་ཞིག་ལ་ངས་འདིའི་ཐོག་འགྲོ་སོང་མང་པོ་བཏང་མེད།
གལ་ཏེ་ཁྱེད་རང་གིས་བསམ་བློ་དེ་ལྟར་བཏང་བ་ཡིན་ན་ཁྱེད་རང་ལ་ཕམ་
ཉེས་ཡོང་རྒྱུ་གཏན་འཁེལ་བ་རེད། གང་ཡིན་ཞེ་ན། ཁྱེད་རང་ལ་ལྷག་བསམ་དང་
ཆོད་སེམས་མི་ཡོང་། བསམ་བློ་གཏོང་སྟངས་འདི་རིགས་ཀྱིས་བློ་ཁོག་དང༌།
ཆོད་སེམས། གདེང་ཚོད་ཀྱིས་ཕོངས་པ་སྟོན་གྱི་ཡོད། སྤྲོ་བ་དང་ནུས་ཤུགས་
མེད་པར་འབད་བརྩོན་བྱེད་པ་ནི་ཕམ་ཉེས་ཡོང་རྒྱུར་རེ་བ་དང༌། དེ་སྒྲུབ་ཐབས་
བྱེད་པ་ལྟར་རེད།
འབད་བརྩོན་གྱིས་སྒྲུབ་ཐུབ།
མི་ཞིག་གིས་རྒྱུགས་རྩལ་འགྲན་སྡུར་གྱི་རྟ་ཞིག་ཉོས་ནས་རྩ་ཁང་ནང་དུ་
བཞག་སྟེ་འཛམ་བུ་གླིང་གི་རྟ་མགྱོགས་ཤོས་ཞེས་སྒོ་བྱང་དུ་བྲིས། མི་དེས་རྟ་ལ་
ལུས་རྩལ་དང་བང་རྩལ་གྱི་སྦྱོང་བརྡར་མ་སྤྲད་པར་འགྲན་སྡུར་ནང་འཛུལ་ཞུགས་
བྱེད་སྐབས་ཐ་མར་ལུས་པ་རེད། མི་དེས་དེ་མ་ཐག་སྒོ་བྱང་དུ་རྟའི་དོན་དུ་འཛམ་
བུ་གླིང་མགྱོགས་ཤོས་ཞེས་བརྗེས། ལེ་ལོ། ཡང་ན་གང་བྱེད་དགོས་པའི་བྱ་བ་
རྣམས་མ་བྱས་པ་ལས་བྱུང་བའི་ཕམ་ཉེས་འཕོག་མཁན་རྣམས་ཀྱིས་བསོད་བདེ་
ལ་ཁག་དཀྲི་བྱེད།
དམིགས་ཡུལ་དང་། བློ་ཁོག མཐོང་རྒྱ་མེད་པའི་མི་ཚེ་ནི་ལོང་བའི་ཉམས་
མྱོང་རེད། སེམས་ཆུང་ཞིང་ངར་མེད་པ་དང་ལེ་ལོ་ཅན་རྣམས་རྟག་ཏུ་འགོག་རྒོལ་
ཉུང་ཤོས་ཡོད་པའི་ལམ་ལས་སླ་ཤོས་ཐོག་བསྐྱོད།
རྩལ་འགྲན་པ་རྣམས་ཀྱིས་དུས་ཡུན་སྐར་ཆ་༡༥ ཙམ་འགོར་བའི་བྱེད་
སྒོའི་ཆེད་དུ་མི་ལོ་༡༥ ལྷག་སྦྱོང་བརྡར་བྱེད་དགོས་ཀྱི་ཡོད། ཁོང་རྣམས་ལ
བསོད་བདེ་ཐོབ་བྱུང་ངམ་ཞེས་དྲིས་དང༌། བྱེད་སྒོ་ཡག་པོ་ཞིག་བྱུང་བའི་རྗེས་
ཁྱེད་རང་ལ་ཚོར་བ་ཇི་ལྟར་བྱུང་ངམ་ཞེས་རྩལ་འགྲན་པ་ཅིག་ལ་དྲིས་དང༌། ངས་
དུས་ཡུན་མང་པོ་བཏང་བ་གོ་ཆོད་འདུག་ཅེས་ལན་འདེབས་བྱེད་ངེས་རེད། གལ་
ཏེ་ཁོ་པས་བསམ་ཚུལ་འདི་འདྲ་ཞིག་མྱོང་གི་མི་འདུག་ན་ཁོ་རང་གིས་སྦྱོང་བརྡར་
བྱེད་སྐབས་ནུས་པ་ཆ་ཚང་བེད་སྤྱོད་བཏང་མ་ཐུབ་པ་རེད།
ཕམ་མཁན་རྣམས་ཀྱིས་མི་ཚེ་འདི་དྲང་པོ་མིན་པ་བསམ་གྱི་ཡོད་རེད། ཁོང་
རྣམས་ཀྱིས་སོ་སོར་འཕྲད་པའི་རྐྱེན་ངན་ཁོ་ནར་བསམ་བློ་གཏོང་བ་རེད། གྲ་
སྒྲིག་འཐུས་ཚང་བྱས་ནས་རྩེད་མོ་ལེགས་པར་རྩེ་མཁན་རྣམས་ལའང་རྐྱེན་ངན་
དེ་འདྲ་འཕྲད་མྱོང་ཡོད་པ་དང་། དཀའ་ངལ་དེ་དག་ལ་གདོང་ལེན་བྱས་ལུགས་
ཁོ་པ་རྣམས་ཀྱིས་བསམ་བློར་འཁོར་ཐུབ་ཀྱི་མེད། བསམ་བློ་གཏོང་སྟངས་ཀྱིས་
ཁྱད་པར་འབྱེད་པ་རེད།
རྒྱལ་ཐོབ་པ་དེས་རྒྱལ་ཁ་ཐོབ་པར་བྱེད་པའི་སྐབས་དཀའ་སྡུག་ལ་བཟོད་
སྒོམ་བྱེད་པའི་ནུས་པ་དེ་སྔར་ལས་མཐོ་རུ་འགྲོ་བ་རེད། གང་ཡིན་ཞེ་ན། དེ་
སྐབས་ཀྱི་སྦྱོང་བརྡར་ནི་མཐའ་མཇུག་ཏུ་རྩེད་མོ་ཙམ་མིན་པར་ཁོ་པའི་གཤིས་
སྤྲོད་ཀྱི་སྦྱོང་བརྡར་ཆགས་པ་རེད།
སོ་སོས་རང་ཉིད་ལ་ཕན་ཐོགས་བྱས་ན་གཟིགས་སྐྱོང་ཐོབ།
གྲོང་ཁྱེར་ཆུང་ངུ་ཞིག་ལ་ཆུ་ལོག་ཆེན་པོ་ཞིག་གི་འཇིགས་པ་བྱུང་སྟེ་
ཡུལ་མི་གཅིག་མ་གཏོགས་ཚང་མ་ཉེན་ཁ་མེད་པའི་གནས་སུ་བྲོས། ཡུལ་མི་
གཅིག་པུ་དེས། དཀོན་མཆོག་གིས་ང་སྐྱོབ་ཀྱི་རེད། ང་ལ་ཡིད་ཆེས་ཡོད་ཅེས་
བརྗོད་དེ་ཕྱོགས་གཞན་དུ་མ་བྲོས། ཆུ་ལོག་ཆེ་རུ་ཕྱིན་ནས་ཆུའི་རིམ་པ་མཐོ་རུ་
འགྲོ་སྐབས་སྣུམ་འཁོར་ཞིག་གིས་མི་དེ་སྐྱོབ་ཏུ་སླེབས་པར་དཀོན་མཆོག་གིས་
སྐྱོབ་ཀྱི་རེད་ཅེས་བརྗོད་དེ་ཁང་ཐོག་གཉིས་པར་ཕྱིན། སླར་ཡང་ཀོ་གྲུ་ཞིག་
སློབ་ཏུ་འབྱོར་བར། དཀོན་མཆོག་གིས་ང་སྐྱོབ་ཀྱི་རེད། ང་ལ་ཡིད་ཆེས་ཡོད་
ཅེས་སླར་ཡང་བརྗོད་དེ་ཀོ་གྲུའི་ནང་དུ་མ་འཛུལ། ཆུའི་རིམ་པ་ཇེ་མཐོ་ཇེ་མཐོར་
འགྲོ་སྐབས་མི་དེས་ཁང་པའི་ཐོག་རྩེར་འཛེགས་ཏེ་སྡོད་སྐབས་ཐད་འཕུར་
གནམ་གྲུ་ཞིག་སྐྱོབ་ཏུ་འབྱོར་ཡང་གོང་བཞིན་སྨྲས་ཏེ་དེའི་ནང་དུ་མ་འཛུལ་བས་
མཐར་མི་དེ་ཆུའི་ནང་དུ་བྱིངས།
དེ་ནས་རང་ཉིད་བྱེད་པ་པོ་དཀོན་མཆོག་མཇལ་བར། ཁོང་ཁྲོ་ཆེན་པོས་
ངས་ཁྱེད་རང་ལ་ཡིད་ཆེས་ཆ་ཚང་བྱས་ཡིན། ཁྱེད་ཀྱིས་ངའི་སྨོན་ལམ་རྣམས་མ་
གསན་པ་གང་ཡིན་ནམ། དེ་ལ་བརྟེན་ནས་ང་ཆུའི་ནང་དུ་བྱིངས་སོང་ཞེས་ཞུས་
པར་དཀོན་མཆོག་གིས། ཁྱེད་རང་ལ་ཀོ་གྲུ་དང༌། སྣུམ་འཁོར། ཐད་འཕུར་གནམ་
གྲུ་གཏོང་མཁན་དེ་དག་སུ་རེད་བསམ་གྱི་འདུག་གམ།
བསོད་བདེ་རྐྱང་པར་ཡིད་ཆེས་བྱེད་པའི་ཚབ་ཏུ་འགན་འཁུར་ངོས་ལེན་
བྱེད་པ་དང༌། རྒྱུ་དང་དེའི་ཉེར་ལེན་གྱི་འགྲོ་སྟངས་ངོས་ལེན་བྱས་ན་བསྐོས་ཐང་
གི་ལྟ་ཚུལ་ཆེ་དྲགས་པའི་གནས་སྐབས་ལས་གྲོལ་གྱི་རེད། མི་ཚེའི་དམིགས
ཡུལ་སྒྲུབ་པར་བྱེད་པའི་ཐབས་ཤེས་ནི་སྒུག་སྡོད་པ་དང༌། ཡ་མཚན་སྐྱེ་བ། རེ་བ་
བྱེད་པ་སོགས་མ་ཡིན་པར་གྲ་སྒྲིག་བྱེད་པ་དང༌། འཆར་གཞི་སྒྲིག་པ། བྱ་བ་རྩོམ་
པ་སོགས་རེད།
སྐྱེས་བུ་འོས་བབ་ཅན་ལ་བསོད་བདེའི་འོད་འཕྲོ་བ་རེད
ཞབས་Alexander Graham Bell ལགས་ཀྱིས་ཁོང་རང་གི་ཕྱེད་འོན་པ་
ཡིན་པའི་བཟའ་ཟླའི་རྣ་ཅོག་གི་དཀའ་ངལ་སེལ་ཆེད་འུ་ཐུག་གིས་ཉན་ཕན་ཡོ་ཆས་
ཤིག་གསར་བཟོ་ཡོང་ཐབས་གང་ཐུབ་བྱས་ཀྱང་དོན་སྨིན་མ་བྱུང༌། འོན་ཀྱང་འབད་
བརྩོན་དེ་ལྟར་བྱེད་པའི་བརྒྱུད་རིམ་ནང་དུ་ཁ་པར་བཟོ་སྐྲུན་བྱ་རྒྱུའི་རྩ་འཛིན་རྣམ་
གཞག་གསར་རྙེད་བྱུང་བ་རེད། ཁྱེད་རང་གིས་དེ་ལྟ་བུའི་སྐྱེས་བུ་བསོད་བདེ་ཅན་
ཞིག་རེད་ཅེས་བརྗོད་ཐུབ་བམ། གྲ་སྒྲིག་གང་དང་གང་བྱས་པ་རྣམས་གོ་སྐབས་དང་
ཕྲད་ན་བསོད་བདེ་ཅན་དུ་འགྱུར་བ་རེད། གྲ་སྒྲིག་དང་འབད་བརྩོན་མེད་པར་བསོད་
བདེ་དང་གོ་སྐབས་གཉིས་མ་བསྒྲིགས་རང་འགྲིག་ཡོང་བ་དཀའ།
ལམ་འགྲོ།
ཉིན་དང་མཚན་དུ་དཀའ་ལས་བརྒྱབ། །རྩེད་མོ་སྐྱིད་པོ་བློས་གཏོང་བྱས།།
གསར་པ་ཤེས་ཆེད་དཔེ་དེབ་བཀླགས།།གྲུབ་འབྲས་སོན་ཆེད་སྔོན་དུ་ཐོན།།
ཡིད་ཆེས་དང་ནི་སྙིང་སྟོབས་ལྷན། །ལས་ལ་སྡུག་རུས་ཧུར་ཐག་བྱས།།
མཐའ་མར་རྒྱལ་ཁ་ཐོབ་པ་ན། །མི་རྣམས་ཀྱིས་ནི་ལམ་འགྲོར་བརྗོད༎
གསལ་ཁ་མེད་པའི་སྙན་ངག་མཁན་ཞིག་གིས།
༡༩ དམིགས་ཡུལ་མེད་པ།
སྐྱེས་བུ་དམ་པའམ་མི་ཆེན་པོ་རྣམས་ལ་དམིགས་ཡུལ་ཡོད་རེད། དེ་མིན
གཞན་རྣམས་ལ་རེ་འདོད་ཡོད་རེད། ཅེས་སྐུ་ཞབས་Washington Irving ལགས་
ཀྱིས་གསུངས།
ཐུབ་པར་དཀའ་བའི་གནས་བབ་མང་པོ་ལས་རྒྱལ་མཁན་སྐྱེ་བོ་རྣམས་ཀྱི་
ལོ་རྒྱུས་ང་ཚོས་ཀློག་སྐབས་ཁོང་ཚོར་ཐོབ་པའི་གྲུབ་འབྲས་ཀྱི་རྒྱུ་རྐྱེན་ནི་ཁོང་
ཚོའི་གྲུབ་འབྲས་སོན་པའི་འདོད་པ་དྲག་པོ་དེ་ཉིད་ཡིན་པ་ར་འཕྲོད་ཐུབ། ཁོང་
རྣམས་ལ་སོ་སོའི་མི་ཚེའི་དམིགས་ཡུལ་རེ་ཡོད། བར་ཆད་དང་གེགས་ཅི་ཙམ་
ཕྲད་ཀྱང་ཁོང་ཚོས་རང་ཉིད་ལ་གྲུབ་འབྲས་སོན་ཐུབ་པའི་ནུས་པ་ཡོད་པ་ར་སྤྲོད་
བྱེད་འདོད་ཡོད་པ་རེད།
གྲུབ་འབྲས་སོན་པའི་འདོད་པ་ལ་བརྟེན་ནས་སྒྲིབ་སྐྱོན་ཅན་wilma Ru-
dolphཕྱི་ལོ་༡༩༦༠ ལོའི་ཨོ་ལམ་པིཀ་(Olympics) རྩེད་འགྲན་ནང་གསེར་གྱི་
རྟགས་མ་གསུམ་ཐོབ་སྟེ་བུད་མེད་མགྱོགས་ཤོས་དེ་ཆགས་པ་རེད།
སྐུ་ཞབས་Glen Cunningham མཆོག་གིས་གསུངས་པ་ལྟར་ན། སྒྲུབ་
འདོད་ཡོད་པ་ལ་བརྟེན་ནས་རྐང་པར་མེ་སྐྱོན་ཕོག་པའི་བུ་ཞིག་གིས་ལེ་དབར་
གཅིག་གི་བང་རྒྱུག་འགྲན་སྡུར་ནང་མགྱོགས་ཤོས་ཀྱི་ཟིན་ཐོ་བསྐྲུན་པ་རེད།
རྐང་པའི་དབང་རྩ་རེངས་པའི་ནད་ཕོག་པའི་བུ་མོ་ཞིག་གིས་རང་ཉིད་མི་
ལོ་ལྔར་སླེབས་སྐབས་རྐང་པར་ནུས་ཤུགས་སྐྱེ་བའི་ཆེད་དུ་རྐྱལ་སྦྱོང་བྱེད་འགོ་
བཙུགས། མོའི་གྲུབ་འབྲས་སོན་པའི་འདོད་པ་ཤུགས་དྲག་དེས་ཕྱི་ལོ་༡༩༥༦ ལོའི་
ཨོ་ལམ་པིཀ་རྩེད་འགྲན་ནང་ཆུ་རྐྱལ་རྩེད་མོའི་གསེར་གྱི་རྟགས་མ་གསུམ་ཐོབ་ནས་
རྐྱལ་རྩེད་ཡག་ཤོས་ཀྱི་ཟིན་ཐོ་བསྐྲུན། ཁོང་གི་མཚན་ལ་Shelley Mannཟེར།
དམིགས་ཡུལ་མེད་པ་དང་ཕྱོགས་གང་དུ་འགྲོ་དགོས་མི་ཤེས་པའི་མི་
རྣམས་ཀྱིས་གོ་སྐབས་མཐོང་མི་ཐུབ། གྲུབ་འབྲས་སོན་པའི་འདོད་པ་ཡོད་པ།
སོ་སོའི་དམིགས་ཡུལ་དེ་སྒྲུབ་པའི་ཆེད་དུ་ཕྱོགས་གང་དུ་བསྐྱོད་དགོས་ཤེས་
པ༑ བསམ་བློ་སོ་སོའི་དམིགས་ཡུལ་དེ་ཉིད་དུ་གཏད་ཐུབ་པའི་ཆོད་སེམས་ཡོད་
པ༑ ཧུར་སྐྱེད་བྱེད་པའི་སྒྲིག་ཁྲིམས་ཡོད་པ་བཅས་ལྡན་པའི་མི་དེ་ལ་གྲུབ་འབྲས་
བཟང་པོ་ངང་གིས་ཡོང་། ཡིན་ནའང་། དམིགས་ཡུལ་མེད་པ་དང་ཕྱོགས་གང་དུ་
སྐྱོད་དགོས་མ་ཤེས་ན་གཞན་གང་ཡོད་ཀྱང་གྲུབ་འབྲས་སོན་པ་ཡོང་གི་མ་རེད།
མི་གཤིས་ནི་མིའི་སྤྱོད་ལམ་གཞན་ཚང་མ་གོང་འཕེལ་གཏོང་ཡུལ་གྱི་རྩིག་
གདན་དེ་རེད། མི་གཤིས་ནི་རང་ཉིད་མ་ཤི་བར་མ་རྫོགས་པར་སྡོད་པ་རེད།
༢༠ སྙིང་སྟོབས་མེད་པ།
གྲུབ་འབྲས་ལྡན་པའི་མི་རྣམས་ཀྱིས་རྫུ་འཕྲུལ་དང་སྟབས་བདེ་པོའི་ལམ་
ལ་མི་ལྟ། གེགས་བར་ཆད་རྣམས་རང་ཉིད་ཀྱི་སྙིང་སྟོབས་དང་ནུས་ཤུགས་ཀྱིས་
སེལ་ཐབས་བྱེད་པ་རེད། ཁོ་པ་ཚོས་གང་བོར་བརླག་བྱུང་བ་ལ་མི་ལྟ་བར་གང་
ལྷག་པ་རྣམས་ལ་ལྟ་བ་རེད། རེ་འདོད་གང་བྱས་པ་རྣམས་དོན་ངོ་མར་མི་ཡོང་།
ཡིད་ཆེས་བརྟན་པོའི་རྒྱབ་རྟེན་ཡོད་པའི་རེ་བ་དང་ཡིད་ཆེས་ཀྱིས་གྲུབ་འབྲས་ངོ་
མ་སྐྲུན་ཐུབ་ཀྱི་རེད། སྙིང་སྟོབས་ཆེན་པོའི་བྱ་བའི་རྒྱབ་རྟེན་ཡོད་ན་སྨོན་ལམ
གྱིས་ཕན་ཐོགས་ཡོང་གི་རེད། གཤིས་ཀ་བཟང་པོ་དང་སྙིང་སྟོབས་གཉིས་ནི་
གྲུབ་འབྲས་སོན་པར་གནད་འགག་ཆེ་བའི་མཉམ་ལས་ཤིག་རེད།
ང་ཚོའི་སེམས་སྙིང་སྟོབས་ཀྱིས་བསྐངས་པའི་སྐབས་སེམས་ནང་འཇིགས་
སྣང་མེད་པ་དང་བར་ཆད་མེད་པར་བཟོ་བ་རེད། སྙིང་སྟོབས་ཞེས་པ་དེ་འཇིགས་
སྣང་མེད་པ་ཙམ་ལ་མི་ཟེར་ཡང་འཇིགས་སྣང་མེད་པར་བཟོ་བ་ལ་བརྗོད། སྙིང་
སྟོབས་མེད་པའི་གཤིས་ཀ་ནི་ཕན་ནུས་མེད་པ་དང༌། གཤིས་ཀ་མེད་པའི་སྙིང་
སྟོབས་ནི་བཙན་གནོན་རེད།
གྲུབ་འབྲས་སོན་སྟངས་ཀྱི་ལག་དེབ།
གྲུབ་འབྲས་སོན་པ་ནི་སྤྱི་གོར་(cake)བསྲེགས་པ་ནང་བཞིན་རེད། དེའི་
བཟོ་སྟངས་ཅི་ཡིན་གསལ་བའི་ལག་དེབ་མེད་ན་མི་འགྲིག དེར་མཁོ་བའི་རྒྱུ་
རྫས་རྣམས་སྤུས་ཀ་ལེགས་ཤིང་ཆ་ཚད་སྙོམ་པོ་དགོས། དགོས་ངེས་ཀྱི་དུས་
ཡུན་ཆད་ལྷག་མེད་པར་བསྲེག་དགོས། ཁྱེད་རང་ལ་གནད་དོན་ཆ་ཚང་ཡོད་པའི་
ལག་དེབ་ཡོད་ན་སྦྱོང་བརྡར་བྱེད་ཀྱིན་བྱེད་ཀྱིན་ཆག་སྒོ་འགའ་ཞིག་བྱུང་བ་ལས་
བློ་སྐྱེད་ཐོབ་རྗེས་ལས་ཀ་བྱེད་སྟངས་ལས་སླ་པོར་ཤེས་ཀྱི་རེད།
གྲུབ་འབྲས་སོན་པའི་ཆེད་དུས་ཡུན་ཐུང་ངུའི་སྦྱོང་ཚན།
རྩེད་མོ་རྩེ་བ་ནི། རྒྱལ་བའི་ཕྱིར་ལས་ཕམ་པའི་ཆེད་དུ་མིན།
མི་གཞན་གྱི་ནོར་འཁྲུལ་ལས་བསླབ་བྱ་ལེན་དགོས།
གཤིས་ཀ་བཟང་བའི་མི་དང་འགྲོགས་འདྲིས་བྱེད་དགོས།
ཚུར་ཐོབ་པ་ལས་ཕར་མང་བ་སྤྲོད་དགོས།
རྒྱུ་མཚན་མེད་པར་རེ་བ་བྱེད་རྒྱུ་མེད།
དུས་རྟག་ཏུ་ཕུགས་རྒྱང་རིང་པོར་བསམ་བློ་གཏོང་དགོས།
སོ་སོར་ནུས་པ་ཅི་ཡོད་ལ་ཞིབ་འཇུག་བྱས་རྗེས་མདུན་སྐྱོད་བྱེད་དགོས།
ཐག་གཅོད་བྱེད་པའི་སྐབས་གཞི་རྒྱ་ཆེ་བའི་གནད་དོན་སེམས་ལ་ངེས་
པ་བྱེད་དགོས།
དུས་ནམ་ཡང་བཟང་སྤྱོད་སྐྱུར་འཇོག་བྱེད་མི་རུང་ངོ༌།། །།
ལག་བསྟར་བྱེད་ཐབས།
༡ ཁྱེད་རང་གིས་སོ་སོའི་ལས་དོན་སྤུས་དག་པོ་དང་མྱུར་པོ། ནུས་པ་ཆེ་བ་
གཏོང་རྒྱུའི་ཆེད་དུ་བསམ་ཚུལ་གསུམ་བྲིས་དང༌།
ཀ
ཁ
ག
༢ དོན་སྨིན་སོན་པའམ་གྲུབ་འབྲས་སོན་པའི་རྩ་འཛིན་ལམ་ལུགས་ནང་ནས་
ཁྱེད་རང་གི་མི་ཚེ་དང་འབྲེལ་བ་ཡོད་པ་གཤམ་གསལ་རེ་རེར་ཕན་པའི་
ཐབས་ལམ་གསུམ་རེ་བྲིས་དང༌།
ཀ) ལས་དོན།
ཁ) ནང་ཁྱིམ།
ག) སྤྱི་ཚོགས།
༣ སྒྲིག་ཁྲིམས་ཚུལ་བཞིན་དུ་མ་བསྲུངས་པ་ལ་བརྟེན་ནས་ཁྱེད་རང་གི་མི་
ཚེ་ལ་གནོད་འཚེ་ཅི་བྱུང་ཐོ་འགོད་བྱོས་དང༌། གནོད་འཚེ་དེ་དག་གིས་
ཁྱེད་རང་ལ་གནོད་ཚུལ་ཚོད་དཔག་བྱེད་དགོས།
མ་འོངས་པར་ཁྱེད་རང་ལ་རྐྱེན་ངན་འཕྲད་ཚེ་བསམ་བློ་གཞན་མ་གཏོང་
བར་རང་ཉིད་ལ་འོག་གི་དྲི་བ་གཉིས་དྲིས།
རྐྱེན་ངན་དེ་ལས་ངས་སློབ་སྦྱོང་གང་ལེན་ཐུབ་བམ།
རྐྱེན་ངན་དེ་རང་ཉིད་ཀྱི་མི་ཚེའི་ཁེ་ཕན་དུ་བསྒྱུར་ཐབས་ཇི་ལྟར་བྱེད་ཐུབ་བམ།

ལེ་ཚན་ལྔ་པ།
འདུན་པ། (རང་གཞན་གཉིས་ཀ་ལ་ཉིན་ལྟར་འདུན་པ་སྐྲུན་པ།)

འབད་པ་མ་བྱས་པར་སྒུག་སྡོད་མཁན་རྣམས་ལ་འཚང་ཁའི་ནང་དུ་འབུད་
རྒྱག་གཏོང་མཁན་རྣམས་ཀྱིས་བཞག་པའི་ཅ་དངོས་ཁོ་ན་མ་གཏོགས་འཐོབ་ཀྱི་
མ་རེད། ཅེས་སྐུ་ཞབས་Abraham Lincoln མཆོག་གིས་གསུངས།
ངས་སྔོན་གྱི་བརྗོད་པ་གཉིས་ལ་ཡིད་ཆེས་བྱེད་ཀྱི་ཡོད། (ཀ) མི་ཕལ་ཆེ་
བ་ཡག་པོ་ཡིན་ཡང་ད་དུང་ཡག་ཏུ་འགྲོ་ཐུབ་ཀྱི་རེད། (ཁ) མི་ཕལ་ཆེ་བས་སོ་
སོའི་མི་ཚེ་ཡར་རྒྱས་ཇི་ལྟར་གཏོང་དགོས་མིན་སྔོན་ཚུད་ནས་ཤེས་ཀྱི་ཡོད་རེད།
ཡིན་ནའང་དྲི་བ་ཞིག་ལ་ཁོང་རྣམས་ཀྱིས་དེ་ལྟར་མི་བྱེད་པ་གང་ཡིན་ནམ།
(ཁའི་ཁོངས་གཏོགས་མི་རྣམས་ལ།) གང་མ་ཚང་བ་དེ་ནི་འདུན་པའི་མེ་ཚག་རེད།
མི་ཚེའི་ནང་གང་དང་གང་བྱེད་དགོས་སྐོར་ཞིབ་ཏུ་གསལ་བའི་རང་གིས་རང་ལ་
སློབ་པ་ཞེས་པའི་དེབ་ཡོད་ཀྱང་ངས་དེ་ལས་གཞན་པའི་ལམ་འདེམས་ཀ་བྱེད་
ཀྱི་ཡོད། ངས་རང་ཉིད་ཀྱིས་མི་བྱེད་པ་གང་ཡིན་ནམ་ཞེས་དྲི་བ་འགོད་ཀྱི་ཡོད།
གལ་ཏེ་ཁྱེད་རང་གིས་སྲང་ལམ་གྱི་མི་སུ་འདྲ་ཞིག་ལ་གང་དང་གང་བྱེད་དགོས་
མིན་སྐད་ཆ་དྲིས་ན། ཚང་མས་ལན་འགྲིག་པ་རྐྱང་རྐྱང་འདེབས་ཀྱང་། ཁོ་པ་
ཚོར་རང་ངོས་ནས་དེ་ལྟར་བྱེད་ཀྱི་ཡོད་མེད་སྐད་ཆ་དྲིས་ན། བྱེད་ཀྱི་མེད་ཅེས་
ལན་འདེབས་ངེས་པ་རེད། ཁོང་རྣམས་ལ་མེད་པའམ་མ་ཚང་བ་ནི་འདུན་པ་རེད།
འདུན་པ་དྲག་ཤོས་ནི་ང་ཚོ་སོ་སོའི་ཡིད་ཆེས་བྱེད་ལུགས་ནས་ཡོང་བ་
རེད། ལས་དོན་གང་དང་གང་དུ་ཞུགས་པར་བྱེད་པ་ལ་ལས་དོན་དེར་ཡིད་ཆེས་
དགོས་པ་དང་། རང་ཉིད་ཀྱི་མི་ཚེའི་འགན་འཁུར་རང་གིས་ལེན་དགོས། ང་ཚོས་
སོ་སོའི་སྤྱོད་ལམ་དང་། བྱ་བའི་འགན་འཁུར་བླངས་ན་སོ་སོའི་མི་ཚེར་ལྟ་སྟངས་
བཟང་པོ་ཆགས་པ་རེད། ལས་དོན་དང་རང་ཉིད་སྒེར་གཉིས་ཀའི་འཕེལ་རྒྱས་སུ་
འགྲོ་བ་དང༌། ལས་བྱེད་ནང་ཁུལ་དང་ནང་མི་བཅས་ཀྱི་འབྲེལ་བ་བཟང་དུ་འགྲོ་བ་
རེད། མི་ཚེར་འདོད་པ་ཁེངས་ཤིང་དོན་དང་ལྡན་པར་འགྱུར་བ་རེད།
མི་ཞིག་གི་ཕྱིའི་གཞི་རྩའི་དགོས་མཁོ་རྣམས་བསྒྲུབས་མཚམས་སེམས་
ཚོར་གྱི་དགོས་མཁོའི་འདུན་པ་དྲག་ཏུ་གཏོང་མཁན་ཆགས་པ་རེད། མིའི་སྤྱོད་
པ་ཚང་མ་ཁེ་བཟང་དང་སྡུག་བསྔལ་གང་རུང་ལས་བྱུང་བ་རེད། གལ་ཏེ་ཁེ་བཟང་
ལས་སྡུག་བསྔལ་ཆེ་བ་ཡོད་ན། དེ་ནི་བྱ་བ་བྱེད་པ་ལ་འཇིགས་སྐུལ་བྱེད་མཁན་
དང༌། གལ་ཏེ་སྡུག་བསྔལ་ལས་ཁེ་བཟང་ཆེ་བ་ཡོད་ན་དེ་ནི་འདུན་པ་སྐྲུན་མཁན་
དུ་གྱུར་པ་རེད། ཁེ་བཟང་མངོན་གསལ་ཅན་དཔེར་ན་དངུལ་གྱི་རྔན་པ། གུང་སེང་
འཕར་མ། རྟགས་མ་སོགས་རེད། ཡང་མངོན་གསལ་མེད་པ་དཔེར་ན་ཆེ་མཐོང༌།
བསྔགས་བརྗོད། ལས་དོན་གྲུབ་པའི་དགའ་སྣང༌། རང་ཉིད་ཀྱི་རིན་ཐང་ངོ་སྤྲོད་
བྱུང་བ་སོགས་རེད།
འདུན་པའི་གོ་དོན་ངོ་སྤྲོད་བྱ་རྒྱུ།
རྒྱུ་མཚན་ལྡན་པའི་དྲི་བ་རྗེས་མ་འདི་ནི། འདུན་པའི་གོ་དོན་ཇི་ལྟར་རེད་
དམ། འདུན་པ་ཞེས་པ་ནི་ཚོར་བ། ཡང་ན་བྱ་བ་སྐྲུན་པའམ་འཕེན་བྱེད་ཀྱི་ནུས་པ་
ཞིག་རེད། འདུན་པ་སྐྱེད་ཅེས་པ་ནི་སེམས་སྐུལ་གཏོང་བ་དང༌། སེམས་ཤུགས་
སྤོར་བ་བྱེད་པའི་དོན་རེད། བྱ་བ་ལ་མེ་ཚག་ཆེས་ཆེར་སྤོར་བ་བྱེད་པ་ལའང་
འདུན་པ་ཞེས་བརྗོད་ཆོག འདུན་པ་ནི་ནུས་སྟོབས་ཆེན་པོ་ཞིག་རེད། འདུན་པས་
ཁྱེད་རང་ལ་བྱ་བ་བྱེད་པར་ནན་སྐུལ་བྱེད་པ་དང༌། ཡིད་ཆེས་སྤྲོད་པ། རྒྱབ་འདེད
བྱེད་ཀྱི་རེད། འདུན་པའི་གོ་དོན་གཞན་ཞིག་ཏུ། དེ་ནི་བྱ་བ་སྒྲུབ་པར་སེམས་ཀྱི་
ཀུན་སློང་འཕེན་པ་ཞིག་རེད། དེ་ནི་ཁྱེད་རང་གི་མི་ཚེ་ལ་འགྱུར་བ་གཏོང་མཁན་
གྱི་ནུས་སྟོབས་ཤིག་རེད།
ང་ཚོས་འདུན་པ་གང་གི་ཆེད་དུ་སྐྱེད་དགོས་སམ།
འདུན་པ་ནི་ང་ཚོའི་མི་ཚེའི་ནང་དུ་འགུལ་འཐེན་གྱི་ནུས་པ་ཞིག་རེད། དེ་ནི་
གྲུབ་འབྲས་སོན་པའི་འདོད་པ་ཞིག་ལས་འབྱུང་བ་རེད། གྲུབ་འབྲས་མ་སོན་ན་མི་
ཚེའི་ནང་དུ་སྤོབས་པ་མེད་པ་དང་། ལས་ཀར་སྐྱིད་སྣང་དང་བློ་ངར་མི་འབྱུང་བ།
མི་ཚེ་ནི་སྣུམ་འཁོར་གྱི་འཁོར་ལོ་རིང་ཐུང་ཤོར་བའི་ནང་དུ་དཀའ་ངལ་ཆེན་པོའི་
ངང་འགྲུལ་བཞུད་བྱེད་པ་དང་མཚུངས། འདུན་པའི་དགྲ་བོ་ངོ་མ་ནི་མདུན་སྐྱོད་
བྱེད་འདོད་མེད་པར་གང་ཐོབ་ལ་ཡིད་ཚིམ་བྱེད་པ་དེ་རེད། དེ་ལྟ་བུའི་ཡིད་ཚིམ་
གྱིས་འབད་བརྩོན་འགོག་པ་དང༌། ཡར་རྒྱས་མི་འགྲོ་བ་བྱེད། གང་ཡིན་ཞེ་ན།
ཁོ་པ་(འདུན་པ་དམའ་བོའི་མི་རྣམས) ཚོས་སོ་སོའི་མི་ཚེ་ལ་དགོས་མཁོ་གང་དང་གང་
ཡིན་ངོས་འཛིན་བྱེད་མི་ཐུབ་པ་རེད།
འདུན་པས་བྱ་བ་ཇི་ལྟར་བྱེད་དམ།
འདུན་པ་སྐྱེད་འཕེལ་གྱི་རྒྱུ་ངོས་འཛིན་ཐུབ་པའི་རྗེས་རང་གིས་རང་ལ་འདུན་
པ་བསྐྱེད་དེ་རང་གི་དམིགས་ཡུལ་སྒྲུབ་པ་དང་གཞན་ལའང་འདུན་པ་སྐྲུན་ཐུབ།
ཁྱེད་རང་གི་ནང་གི་འདུན་པ་དེ་ཁྱེད་རང་གི་ནུས་སྟོབས་དང་ཀུན་སློང་རེད།
ཁྱེད་རང་གི་ཀུན་སློང་ནི་མི་གཞན་ལས་ཁྱེད་རང་ལ་དགོས་པའི་ལན་འདེབས་
འཐོབ་པར་བྱེད་པའི་ལྡེ་མིག་ལྟ་བུ་རེད།
མི་གང་ཞིག་གིས་ཇི་ལྟར་བྱས་ནས་འདུན་པ་ཆེར་བསྐྱེད་དང་དམིགས་
པ་(བྱ་བའི་ཡུལ་ཁོ་ནར་)གཏད་དེ་སྡོད་ཐུབ་པ་ཡོང་གི་ཡོད་དམ། ལུས་རྩལ་རྩེད་
འགྲན་པ་རྣམས་ཀྱིས་ཡུན་རིང་པོ་ནས་བེད་སྤྱོད་བྱེད་པའི་ཐབས་ཤེས་གལ་ཆེ་
བ་གཅིག་ནི་རང་འགུལ་བསམ་འཆར་ཞེས་པ་རེད། རང་འགུལ་བསམ་འཆར་
ནི་དུས་ད་ལྟ་བའི་ཐོག་བརྗོད་ཚིག་བཟང་པོ་ཡང་ནས་ཡང་དུ་རྒྱུན་མར་བརྗོད་པ་
ལ་ཟེར། ཚིག་གཞན་དུ་བརྗོད་ན། དེ་ནི་རང་གིས་རང་ལ་ཚིག་བཟང་པོ་བརྗོད་པ
དཔེར་ན། ཁྱེད་རང་གིས་ད་ལྟ་ལས་ཀ་གསར་པ་ཞིག་འགོ་བཙུགས་མ་ཐག་པ་
རེད་ཟེར་བ་ལྟ་བུ།
ཉིན་ལྟར་ཁྱེད་རང་གིས་རང་ཉིད་ལ་སྐད་ཆ་ཧ་ཅང་མང་པོ་ཤོད་ཀྱི་ཡོད་
རེད། དཔེར་ན། ང་རང་གི་གདེང་ཚོད་ཉིན་རེར་འཕར་འགྲོ་ཡི་འདུག ཡང་ན་
འཚར་ལོངས་བྱེད་བཞིན་པའི་ཁྱེད་རང་གི་བུའི་སྤྱོད་ལམ་གྱིས་ཁྱེད་རང་ལ་ཁོང་
ཁྲོ་སློང་སྐབས་ཁྱེད་རང་གིས། ངས་བུའི་མཉམ་དུ་སྐད་ཆ་ཤོད་སྐབས་བཟོད་སྒོམ་
དང་ཞི་འཇམ་བྱེད་ཅེས་ཡང་ཡང་རང་གིས་རང་ལ་བརྗོད་ཀྱི་ཡོད།
སེམས་སྐུལ་དང་འདུན་པ་གཉིས་ལ་ཁྱད་པར་གང་ཡོད་དམ།
ངས་རྒྱལ་སྤྱིའི་ནང་དུ་སློབ་གཉེར་དང་འབྲེལ་བའི་བགྲོ་གླེང་གོ་སྒྲིག་བྱེད་
སྐབས་ཚོགས་མི་རྣམས་ཀྱིས། ངས་མི་གཞན་ལ་འདུན་པ་སྐྲུན་ཐུབ་ཀྱི་འདུག་གམ་
ཞེས་དྲི་བ་ཡང་ཡང་གཏོང་གི་འདུག ངའི་ལན་ནི་སྐྲུན་ཐུབ་ཀྱི་མི་འདུག་ཅེས་པ་དེ་
ཡིན། གང་ཡིན་ཞེ་ན། འདུན་པ་ནི་མི་སོ་སོས་སྐྱེད་འཕེལ་བྱེད་པ་རེད། ངས་བྱེད་
ཐུབ་པ་ནི་ཁོ་པ་ཚོ་སོ་སོས་འདུན་པ་སྐྱེ་འཕེལ་བྱེད་རྒྱུར་སེམས་སྐུལ་གཏོང་ཐུབ་པ་
དེ་རེད། མི་རྣམས་ཀྱིས་འདུན་པ་སྐྲུན་ཐབས་ཀྱི་ཁོར་ཡུག་བཟོ་ཐུབ་ཀྱི་རེད།
སེམས་སྐུལ་ནི་བསམ་བློ་དང་། འདུན་པ་ནི་བྱ་སྤྱོད་རེད། བསམ་བློ་ལ་
འགྱུར་བ་འགྲོ་སྐབས་སྤྲོད་ལམ་ལ་ཤུགས་རྐྱེན་ཡོང་བ་རེད། མི་གང་ཞིག་ལ་
འདུན་པ་སྐྱེད་པར་སྐུལ་ལྕག་གཏོང་སྐབས་མི་དེའི་དགོས་མཁོ་དང་འདོད་པ་གང་
ཡིན་ཤེས་ཐུབ་པ་དགོས།
འདུན་པ་སྐྱེད་འཕེལ་བྱེད་མཁན་ཤུགས་ཆེ་ཤོས་གང་རེད་དམ། དངུལ་
རེད་དམ། ཆེ་མཐོང་རེད་དམ། མི་ཚེའི་སྤུས་ཚད་ཡར་རྒྱས་ཕྱིན་པ་དེ་རེད་དམ།
སོ་སོའི་དགའ་པོ་རྣམས་ཀྱིས་ངོས་ལེན་བྱུང་བ་དེ་རེད་དམ། འདི་དག་ཐམས་ཅད་
འདུན་པ་སྐྱེད་འཕེལ་བྱེད་མཁན་རེད།
དངུལ་གྱི་ཆེད་དུ་མི་རྣམས་ཀྱིས་ལས་མང་པོ་བྱེད་ཀྱི་རེད། དེ་ལས་མང་
བ་འགོ་ཁྲིད་ཡག་པོའི་ཆེད་དུ་བྱེད། ཡིད་ཆེས་ཀྱི་ཆེད་དུ་ལས་མང་ཤོས་བྱེད་པ་
རེད། ཡིད་ཆེས་ཀྱི་ཆེད་དུ་སོ་སོའི་སྲོག་ཀྱང་བློས་གཏོང་བྱེད་པ་རེད། དེ་ལྟ་བུ་ནི་
འཛམ་བུ་གླིང་ཡོངས་ལ་ཉིན་ལྟར་ཡོང་བ་རེད། ང་རང་ཚོ་སོ་སོའི་མི་ཚེའི་འགན་
འཁུར་དེ་སོ་སོར་ཡོད་པའི་ཡིད་ཆེས་ཡོད་པའི་སྐབས་སྤྱོད་ལམ་དང་མི་ཚེ་ལ་ལྟ་
སྟངས་ལེགས་པའི་ཕྱོགས་སུ་འགྱུར་བགྲོད་བྱེད་པ་རེད།
འདུན་པ་ནི་བུད་ཤིང་ཁ་སྣོན་མ་བཏབ་ན་ཤི་འགྲོ་བའི་མེ་ནང་བཞིན་རེད།
ཁྱེད་རང་གི་བུད་ཤིང་ནི་ཁྱེད་རང་གི་སེམས་ནང་གི་བཟང་སྤྱོད་ཀྱི་ཡིད་ཆེས་དེ་
རེད། ཡིད་ཆེས་དེ་འདུན་པར་རྒྱུན་མཐུད་དེ་མཁོ་སྤྲོད་བྱས་ན་ཁྱེད་རང་གི་འདུན་
པ་དེ་རྒྱུན་གནས་ཐུབ་པ་ཡོང་གི་རེད།
ཕྱི་ནང་གི་འདུན་པ།
འདུན་པ་ལ་ནང་གསེས་གཉིས་ཡོད་དེ་ནང་གི་འདུན་པ་དང་ཕྱིའི་འདུན་པ་
བཅས་རེད།
ཕྱིའི་རྐྱེན་ལས་བྱུང་བའི་འདུན་པ།
ཕྱིའི་འདུན་པ་ནི་ཕྱི་རོལ་ནས་བྱུང་བ་རེད། དཔེར་ན་དངུལ་དང་། སྤྱི་
ཚོགས་ཀྱི་རྒྱབ་སྐྱོར། གྲགས་པ། ཕ་མའི་ཉེས་རྡུང་གི་འཇིགས་སྣང་། ལས་ཀ
ནས་འབུད་པའི་སེམས་ཁྲལ་ལྟ་བུ་རེད།
འཇིགས་སྣང་གི་འདུན་པ།
ཁེ་ལས་མཉམ་འདུས་(ཀམ་པ་ནཱི)ཤིག་གིས་རང་ཉིད་ཀྱི་ལས་བྱེད་རྣམས་ལ་
རྒས་ཕོགས་སྤྲོད་རྒྱུའི་འཆར་གཞི་ལག་བསྟར་ཡོང་ཆེད་ལས་མི་ཚང་མའི་མོས་
མཐུན་དགོས་ཀྱི་ཡོད་རེད། དེ་སྐབས་ལས་བྱེད་སྐུ་ཞབས་Johnམ་གཏོགས་ཚང་
མས་མོས་མཐུན་ཡོད་པའི་ས་ཡིག་བརྒྱབ། འཆར་གཞི་དེ་ནི་ལས་བྱེད་ཚང་མར་
ཕན་ཐོགས་ཅན་ཞིག་རེད། སྐུ་ཞབས་John ནས་ངོས་ལེན་མ་བྱས་པ་དེ་གེགས་
སུ་གྱུར་སྟབས་འགན་འཛིན་དང་ལས་རོགས་རྣམས་ཀྱིས་སྐུ་ཞབས་John ནས་
རྒྱབ་སྐྱོར་ཡོང་རྒྱུར་བརྒྱུད་སྐུལ་བྱས་ཀྱང་གྲུབ་འབྲས་མ་བྱུང༌།
དེ་རྗེས་འགན་འཛིན་གྱིས་སྐུ་ཞབས་John ལས་ཁུངས་སུ་ཟུར་འབོད་བྱས་
ཏེ༑ འདི་ན་ཤོག་བུ་དང་སྨྱུག་གུ་ཡོད། ཁྱེད་རང་རྒས་ཕོགས་ཀྱི་འཆར་གཞིའི་ནང་
འཛུལ་ཞུགས་ཆེད་མིང་འགོད་བྱེད་དགོས། དེ་མིན་ན་ཁྱེད་རང་ད་ལྟ་ཉིད་ནས་
ལས་མཚམས་འཇོག་དགོས་ཞེས་བརྗོད་པར་སྐུ་ཞབས་Johnནས་འཕྲལ་མར་
མོས་མཐུན་གྱི་ས་ཡིག་བརྒྱབ། འགན་འཛིན་གྱིས། ཁྱེད་རང་གིས་སྔོན་དུ་ཅིའི་
ཕྱིར་ས་ཡིག་མ་བརྒྱབ་བམ་ཞེས་དྲིས་པར། ང་ལ་འཆར་གཞི་འདིའི་སྐོར་ཁྱེད་
རང་གིས་གསལ་བཤད་བྱས་པ་བཞིན་སུ་གཅིག་གིས་བྱས་མ་བྱུང་ཞེས་ལན་
འདེབས་བྱས་སོ།།
གསོད་པ་པོ་ལས་གསད་བྱར་གྱུར་པ་རྣམས་ཐབས་ཤེས་འཚོལ་རྒྱུར་འདུན་
པ་ཤུགས་ཆེ་ཡོད་པ་ནི་ཡོངས་གྲགས་རེད། དེའི་རྒྱུ་མཚན་ནི་གསད་བྱ་རྣམས་སོ་
སོའི་སྲོག་གི་འཇིགས་སྐྱོབ་དང་གསོད་མཁན་རྣམས་སོ་སོའི་ཁ་ལག་གི་ཆེད་དུ་
རེད། འཇིགས་སྣང་ལས་བྱུང་བའི་འདུན་པ་ལ་གཤམ་གསལ་ཁེ་ཕན་ཡོད།
དེས་ལས་དོན་འཕྲལ་དུ་སྒྲུབ་པར་བྱེད།
དེས་དུས་བཀག་ནང་ཚུད་དུ་ལས་དོན་བསྒྲུབས་པས་གྱོང་གུད་རྣམས་
འགོག་པར་བྱེད།
དུས་ཚོད་ཐུང་ངུའི་ནང་དུ་ལས་བྱེད་པ་དེའི་ལས་བབ་ཡར་རྒྱས་གཏོང་
བར་བྱེད།
ང་ཚོས་ལོ་རྒྱུས་ལས་ཤེས་གསལ་ལྟར་གནའ་བོའི་བང་སོ་རྩེ་རྣོ་ཅན་པེ་ར་
མཱིཊ་རྣམས་ཚེ་གཡོག་གིས་བཟོ་སྐྲུན་བྱས་པ་དང༌། དེ་སྐབས་ཁོ་པ་རྣམས་ལས་
བབ་ཞན་པ་ལ་བརྟེན་ནས་རྒྱུན་དུ་སྐུལ་འདེད་དང་ཁ་རྡུང་དྲག་པོའི་འོག་ཏུ་སྡོད་
དགོས་བྱུང་ཡོད། འཇིགས་སྣང་གིས་བསྐྲུན་པའི་འདུན་པ་ལ་གཤམ་གྱི་སྐྱོན་
གནད་ཡོད།
དེ་ནི་ཕྱིའི་འདུན་པ་ཡིན་སྟབས་དུས་ཡུན་ཐུང་ངུ་ལས་མི་གནས། འདུན་
པ་སྐྲུན་མཁན་དེ་མེད་པ་དེ་ཉིད་ནས་འདུན་པ་དེ་ཡལ་འགྲོ་བ་རེད།
དེས་སེམས་ངལ་བཟོ་བ་རེད།
བཀའ་བསྒོས་བྱས་པའི་བྱེད་སྒོ་ལག་བསྟར་བྱས་པ་ཙམ་དུ་འགྱུར་བ་རེད།
དུས་ཡུན་རིང་པོའི་རྗེས་འཇོན་ཐང་ཆུང་དུ་འགྲོ་བ་རེད།
དེས་གསར་གཏོད་ཀྱི་ནུས་པ་གཏོར་བཤིག་གཏོང་བ་རེད།
ལས་མི་རྣམས་ཉེས་རྒྱག་ལ་གོམས་འདྲིས་བྱུང་བས་ཉེས་རྒྱག་ཆེ་བ་བེད་
སྤྱོད་གཏོང་དགོས་ཤར་གྱི་རེད།
ཉེས་ཆད་མ་འཕོག་ཙམ་ལས་ཀ་བྱེད་མཁན་ནི་སྒྲིག་འཛུགས་དེར་རིན་ཐང་
ཆེ་བའི་ལས་བྱེད་ནམ་ཡང་འགྱུར་གྱི་མ་རེད།
མི་ཞིག་གིས་ལས་བྱེད་ཅིག་ལ། ཁྱེད་རང་གིས་འདིར་ལས་ཀ་ག་དུས་
ནས་བྱེད་འགོ་བཙུགས་པ་ཡིན་ནམ་ཞེས་དྲིས་པར་ལས་བྱེད་དེས། ལས་ཀ་ནས་
འབུད་རྒྱུའི་ཉེན་བརྡ་བྱུང་བ་ནས་བཟུང་ལས་ཀ་བྱེད་འགོ་བཙུགས་པ་ཡིན་ཞེས་
ལན་འདེབས་བྱས།
བསྐུལ་སྐྱེས་འདུན་པ།
(བསྐུལ་མའི་ལེགས་སྐྱེས་ལས་བྱུང་བའི་འདུན་པ།) ཕྱིའི་འདུན་པ་ནི་བསྐུལ་སྐྱེས་ལས་
ཀྱང་བྱུང་བ་རེད། དཔེར་ན་གླ་ཕོགས་འཕར་མ་དང༌། བགོས་བབ་བརྒྱ་ཆ། ཆེ་
མཐོང་སོགས་སྤྲོད་པ།
བསྐུལ་སྐྱེས་ཀྱི་འདུན་པའི་ཁེ་ཕན་གཙོ་བོ་ནི། བསྐུལ་སྐྱེས་ཀྱི་ནུས་པ་
མ་ཡལ་བར་འདུན་པ་མུ་མཐུད་དེ་ཡུན་རིང་པོར་གནས་པ་རེད། བོང་བུས་རང་
ཉིད་ཀྱི་མདུན་དུ་དཔྱང་པའི་གུང་ལ་ཕུག་ལ་ལྟ་བཞིན་དོ་བོས་ཁེངས་པའི་ཤིང་རྟ་
འདྲེན་པའི་ལོ་རྒྱུས་ལ་དཔྱད་པ་བྱེད་དང༌། གལ་ཏེ་བོང་བུ་ལྟོགས་པ་དང་། གུང་
ལ་ཕུག་མངར་མོ་ཡོད་པ། ཤིང་རྟའི་ནང་གི་དོ་བོ་ཡང་པོ་ཡོད་ན་དེ་ལྟ་བུའི་བསྐུལ་
སྐྱེས་ཀྱིས་ལས་བྱེད་ཀྱི་རེད།ཡིན་ནའང༌། དུས་ནས་དུས་སུ་བོང་བུས་གུང་ལ་ཕུག་
རེ་གཉིས་བཟའ་རུ་འཇུག་དགོས། དེ་མིན་བོང་བུ་སེམས་ཤུགས་ཆག་འགྲོ་བ་རེད།
གུང་ལ་ཕུག་ཟ་བཞིན་ཟ་བཞིན་གྲོད་ཁོག་རྒྱགས་ནས་སླར་ཡང་མ་ལྟོགས་བར་ངང་
སྒུག་བྱེད་རྒྱུ་རེད། ང་ཚོའི་ལས་དོན་གྱི་ཁོར་ཡུག་ཀྱང་དེ་ལྟ་བུའི་གནས་སྟངས་རེད།
ཚོང་ཁང་གི་ལས་བྱེད་རྣམས་ཀྱིས་སོ་སོའི་ཉིན་རེའི་ཚོང་བབ་དེ་བྱུང་མ་ཐག་ཏུ་
ལས་ཀ་བྱེད་རྒྱུ་མཚམས་འཇོག་བྱེད་པ་རེད། དེའི་རྒྱུ་མཚན་ནི་ཁོ་པ་ཚོའི་དམིགས་
ཡུལ་དེ་སོ་སོའི་ཉིན་རེའི་ཚོང་བབ་དེ་ཚང་བ་བྱེད་རྒྱུ་དེ་རེད།
ནང་གི་འདུན་པ།
ན་གཞོན་ཞིག་ཉིན་ལྟར་རྐང་རྩེད་སྤོ་ལོའི་སྦྱོང་བརྡར་བྱེད་དུ་སླེབས་ཀྱང་
རྩེད་མོའི་རུ་ཁག་ནང་དུ་འཚུད་ཀྱི་མེད། ཁོ་པ་སྦྱོང་བརྡར་བྱེད་རིང་ཁོ་པའི་ཕ་དེ་
རྩེད་ཐང་གི་ཟུར་ཞིག་ཏུ་སྒུག་སྡོད། རྩེད་འགྲན་འགོ་བཙུགས་ཀྱང་ན་གཞོན་དེ་
སྦྱོང་བརྡར་བྱེད་དུ་ཉིན་བཞིའམ་རྩེད་འགྲན་དངོས་གཞི་མ་སླེབས་བར་འབྱོར་
མེད། དངོས་གཞིའི་ཉིན་དེར་ཁོ་པ་ཡོང་ནས་སློབ་ཁྲིད་པ་ལ། ཁྱེད་རང་གིས་ད་
བར་ང་ཟུར་འཇོག་ལས་ག་དུས་ཀྱང་རྩེད་འགྲན་བྱེད་དུ་བཅུག་མ་སོང་། དེ་རིང་
ང་རྩེ་རུ་འཇུག་རོགས་གནོངས་དང༌། ཐུགས་རྗེས་གཟིགས་ཞེས་ཞུས་པར་སློབ་
ཁྲིད་པས། བུ་་་། དགོངས་དག ཡོང་གི་མ་རེད། ཁྱེད་རང་ལས་ལེགས་པ་མང་
པོ་ཡོད། དེས་མ་ཟད་དེ་རིང་རྩེད་འགྲན་དངོས་གཞི་རེད། སློབ་གྲྭར་མཚན་སྙན་
ཐོབ་མིན་གྱི་ཉེན་ཁ་ཡོད་རེད། ཁྱེད་རང་རྩེར་བཅུག་ནས་དེའི་ཉེན་ཁ་ལེན་ཐུབ་
ཀྱི་མ་རེད་ཅེས་གསུངས་པར་ན་གཞོན་དེས་སླར་ཡང༌། སློབ་ཁྲིད་པ་ལགས།
ངས་ཁས་ལེན་བྱེད་ཆོག ངས་ཁྱེད་རང་གི་མཚན་མཐོང་ལ་མི་གནོད་པ་བྱེད་ཀྱི་
ཡིན། ཐུགས་རྗེས་གཟིགས། ད་རེས་ང་ངེས་པར་དུ་རྩེ་འཇུག་རོགས་གནོངས་
དང༌། ཞེས་ནན་ཞུ་བྱས། བུ་དེས་དེ་ལྟ་བུའི་ཨུ་ཚུགས་བྱེད་པ་ནམ་ཡང་མཐོང་
མྱོང་མེད་སྟབས། སློབ་ཁྲིད་པས་བུ་དེར། བུ་་་་།འགྲིག་གི་རེད། རྩེ་རུ་རྒྱུགས།
འོན་ཀྱང་ངེས་པར་དུ་དྲན་དགོས་པ་ཞིག་ལ། ངས་ཐག་གཅོད་བཟང་པོའི་རྒྱབ་
འགལ་དུ་འགྲོ་བ་དང༌། སློབ་གྲྭར་མཚན་སྙན་ཐོབ་མིན་གྱི་ཉེན་ཁ། ང་བློ་ཕམ་དུ་
མི་འཇུག་པ་བྱོས་ཨང་། ཞེས་ཁ་ཏ་བྱས།
རྩེད་མོ་འགོ་བཙུགས་པ་དང་བུ་དེས་ཁང་པ་ལ་མེ་ཤོར་བ་ནང་བཞིན་ཧ་
ཅང་ཡག་པོ་རྩེས་ཏེ་སྤོ་ལོ་ཅི་ཐོབ་ཚང་མ་སྒོ་རའི་ནང་དུ་བླུགས་ཏེ་རྩེད་མོ་རྒྱལ་
བར་བྱས་པ་དང༌། དེ་ཉིན་གྱི་རྩེད་མོའི་སྐར་མ་དེ་ཡང་ཁོ་པ་ཆགས་པ་རེད།
རྩེད་འགྲན་གྲོལ་མཚམས་སུ་སློབ་ཁྲིད་པ་དེས། བུ་་་། ད་བར་ངས་ཁྱེད་
རང་གི་ཐོག་ནོར་འཁྲུལ་དེ་འདྲ་ཇི་ལྟར་བྱུང་བ་རེད་དམ། ཁྱེད་རང་གིས་དེ་རིང་
རྩེས་པ་ནང་བཞིན་ངས་ག་དུས་ཀྱང་མཐོང་མ་བྱུང༌། གང་བྱས་པ་རེད་དམ། དེ་
རིང་ཁྱེད་རང་གིས་འདི་འདྲ་ཡག་པོ་གང་འདྲ་བྱས་ནས་རྩེས་པ་ཡིན་ནམ་ཞེས་
དྲིས་པར་བུ་དེས། སློབ་ཁྲིད་པ་ལགས། དེ་རིང་ངའི་ཕ་ལགས་ང་ལ་གཟིགས་
ནས་བཞུགས་འདུག སློབ་ཁྲིད་པ་དེས་ནམ་རྒྱུན་བུ་དེའི་ཕ་བཞུགས་སའི་རྩེད་
ཐང་གི་ཕྱོགས་དེར་བལྟས་པས་གང་ཡང་མ་མཐོང་སྟབས་སླར་ཡང་བུ་དེར། ནམ་
རྒྱུན་ཁྱེད་རང་སྦྱོང་བརྡར་དུ་ཡོང་སྐབས་ཁྱེད་རང་གི་ཕ་ལགས་ཕ་གིར་བཞུགས་
ཀྱི་ཡོད་ཀྱང་དེ་རིང་ཕ་གིར་སུ་ཡང་མི་འདུག་ཅེས་སྨྲས་པར་བུ་དེས། སློབ་ཁྲིད་
པ་ལགས། ངས་ད་བར་ཁྱེད་རང་ལ་མ་ཞུས་པ་གཅིག་ཡོད། ངའི་པཱ་ལགས་ལོང་
བ་རེད། ཉིན་བཞིའི་གོང་དུ་ཁོང་གྲོངས་སོང༌། ཁོང་གིས་ང་ལ་གཟིགས་པ་དེ་རིང་
ཐོག་མ་རེད།
ནང་གི་འདུན་པ་ནི་མི་སོ་སོའི་ནང་ནས་ཡོང་གི་ཡོད། དཔེར་ན། སྤོབས་པ་དང་།
ལས་དོན་ལམ་ལྷོང་བྱུང་བའི་དགའ་སྣང་། འགན་འཁུར། ཡིད་ཆེས་སོགས་རེད།
དེ་ནི་སེམས་ནང་གི་རེ་འདོད་ཁེངས་པའི་ཚིམ་སྣང་རེད། དེ་ཡང་གྲུབ་
འབྲས་སོན་པའམ་རྒྱལ་ཁ་ཐོབ་པ་ལས་བྱུང་བ་མ་ཡིན་པར་ལས་དོན་ཞིག་བྱེད་
ཐུབ་པ་ལ་བརྟེན་ནས་དགོས་དོན་ལེགས་སྒྲུབ་ཀྱི་ཚིམ་སྣང་རེད། དེ་ནི་དམིགས
ཡུལ་བསྒྲུབས་པའི་ཚོར་སྣང་ཞིག་མིན་པར་མཐར་ཕྱིན་པའི་ཚོར་སྣང་ཞིག་རེད།
རིན་ཐང་ཆུང་ངུའི་དམིགས་ཡུལ་གྲུབ་པ་ལ་བརྟེན་ནས་འདོད་པ་ཁེངས་པའི་ཚིམ་
སྣང་སྐྲུན་མི་ཐུབ། ནང་གི་འདུན་པ་ནི་ཡུན་རིང་པོར་གནས་ཐུབ་པ་རེད། གང་
ཡིན་ཞེ་ན།དེ་ནི་སེམས་ཀྱི་ནང་ནས་ཡོང་གི་ཡོད་པ་དང་། རང་བསྐུལ་འདུན་པར་
ཁ་སྒྱུར་བྱེད་པ་རེད།
འདུན་པ་ནི་ངེས་པར་ངོས་འཛིན་ཐུབ་པ་བྱས་ཏེ་རྒྱུན་དུ་སྐྱེད་སྤེལ་བྱེད་
དགོས། ཁྱེད་རང་གི་དམིགས་ཡུལ་གང་ཡིན་ཡིག་ཐོག་ཏུ་བཀོད་དེ་སོ་སོའི་
མདུན་དུ་བཞག་ནས་སྔ་དགོང་གཉིས་སུ་ཀློག་དགོས།
ནང་གི་འདུན་པ་སྐྱེད་སྤེལ་བྱེད་མཁན་གལ་ཆེ་ཤོས་གཉིས་ནི་ངོས་ལེན་
དང་འགན་འཁུར་རེད། ངོས་ལེན་ཞེས་པ་ནི་བསྔགས་བརྗོད་ཐོབ་པ། གུས་བརྩི་
དང་ཆེ་མཐོང་ཐོག་ནས་ལྟ་སྐྱོང་བྱུང་བ་བཅས་ལ་ཟེར། འགན་འཁུར་གྱིས་མི་ལ་
བདག་དབང་དང་ཁར་དབང་གི་ཚོར་སྣང་སྤྱོད་པ་རེད། དེ་ལ་བརྟེན་ནས་མི་དེ་
སྒྲིག་འཛུགས་དེའི་ནང་དུ་གལ་ཆེ་རུ་འགྲོ་བ་རེད། འགན་འཁུར་མེད་པས་འདུན་
པ་ཉམས་གུད་དུ་གཏོང་བ་རེད།
སྐུ་ཞབས་ཇིལ་Jillནི་ཚོང་ཤག་(ཅ་དངོས་ཉོ་མཁན)གི་ལས་དོན་སྒྲུབ་མཁན་
གྱི་སྐུ་ཚབ་ཀྱི་ལས་ཀ་བྱས་ནས་ལོ་དྲུག་ཙམ་འཁོར་གྱི་ཡོད་རེད། ཚོང་གི་སྤྲོད་
ལེན་ཆེན་པོ་ཡོད་པའི་ལས་ཀའི་ཐོག་དུས་ཡུན་དེ་ཙམ་ནི་རིང་པོ་རེད། ཇིལ་མོ་
རང་ལས་ཀ་དེར་དགའ་མོས་བྱེད་པ་དང༌། ཚོང་ཤག་མཉམ་དུ་སྐད་ཆ་ཤོད་རྒྱུ།
ཁོ་ཚོའི་དཀའ་ངལ་སེལ་རྒྱུར་དགའ་པོ་བྱེད། ཡིན་ནའང་རང་ཉིད་ལས་དུས་ཡུན་
ཐུང་བའི་ལས་བྱེད་གཞན་པ་རྣམས་མོ་རང་དང་འདྲ་མཉམ་ཐོག་ལྟ་སྐྱོང་ཐོབ་པར་
དགའ་པོ་བྱེད་ཀྱི་མེད། ལས་བྱེད་གཞན་རྣམས་ཀྱིས་ཇིལ་གྱི་བསམ་ཚུལ་ལ་ཉན་
འདོད་མ་བྱས་སྟབས། ཇིལ་སེམས་ཤུགས་ཆག་པ་དང་བློ་ཞུམ་པ་རེད། འགན་
འཛིན་ལ་ཇིལ་ལ་ཡོད་པ་བཞིན་དགོས་ངེས་ཉམས་མྱོང་མེད་ཀྱང་ལས་བྱེད་ཚོར་
དཀའ་ངལ་འཕྲད་སྐབས་འགན་འཛིན་གྱི་མདུན་དུ་ཤར་སྐྱོད་བྱེད་པ་རེད།
འགན་འཛིན་ལ་ཇིལ་Jilt གྱི་ལས་དོན་ཞན་པོ་མེད་རུང་སྔོན་མ་ནང་བཞིན་
ཡག་པོ་ཡོང་གི་མེད་པ་མྱོང་ཚོར་བྱུང་བ་རེད། ལས་དོན་ལ་དགའ་པོའང་མེད་པ་
ཤེས་རྟོགས་བྱུང་བ་རེད། འགན་འཛིན་གྱིས་རང་གི་རིན་ཐང་ཅན་གྱི་ལས་བྱེད་
དེ་འདྲ་བརླག་འདོད་མེད་སྟབས་ཇིལ་གྱི་གླ་ཕོགས་སྤར་ཀྱང་ཁོ་མོའི་ཀུན་སློང་
ལ་འགྱུར་བ་གང་ཡང་མ་ཕྱིན་པ་རེད། དངུལ་འཕར་བ་ཡག་པོ་ཡིན་རུང་ཇིལ་ལ་
དངུལ་ལས་དགོས་མཁོ་ཆེ་བ་དེ་གུས་བརྩི་རེད། དེ་ནས་འགན་འཛིན་གྱིས་ཇིལ་
དང་མཉམ་དུ་གླེང་མོལ་བྱས་པས་ཇིལ་འདོད་པ་མ་ཁེངས་པའི་རྒྱུ་མཚན་ངོ་མ་
ཤེས་རྟོགས་བྱུང་སྟེ་ཇིལ་ལྟ་རྟོག་པར་བསྐོས་པ་དང་ལས་བྱེད་གཞན་པ་རྣམས་
ཀྱིས་སོ་སོའི་དཀའ་ངལ་རྣམས་ཇིལ་བརྒྱུད་ནས་སེལ་དགོས་པའི་བཀོད་ཁྱབ་
བཏང༌། འགན་འཁུར་འཕར་མ་དེས་ཇིལ་ལ་དགོས་པའི་གུས་བརྩི་ཐོབ་པ་དང་
དེས་མོའི་ལས་ཀའི་བྱེད་བབ་འཕྲལ་མར་མཐོ་རུ་ཕྱིན་པ་རེད།
དངུལ་གྱི་བྱ་དགའ་ནི་འཕྲལ་སེལ་དང་དུས་ཡུན་ཐུང་ངུ་ལས་མི་སྡོད།
འདིས་ཡུན་རིང་པོའི་བར་འདོད་པ་ཚིམ་སྣང་སྤྲོད་མི་ཐུབ། དེ་ལས་ལྡོག་སྟེ་
བསམ་ཚུལ་གང་ཞིག་ལག་ལེན་བསྟར་བ་དེ་ཉིད་ཚིམ་སྣང་སྐྲུན་བྱེད་དུ་འགྱུར་བ་
རེད། དེས་ལས་བྱེད་པ་རྣམས་ལ་ལྟ་སྟངས་དངོས་པོ་ལྟར་མ་ཡིན་པའི་བསམ་
ཚུལ་སྤྲོད་པ་རེད། འོས་ཤིང་འཚམ་པའི་ལས་དོན་སྤྲད་པར་དགའ་སྤྲོ་བྱེད་པ་དེ་
ཉིད་འདུན་པ་སྐྱེད་སྤེལ་རེད།
ང་ཚོ་ཚང་མར་འདུན་པ་བཟང་ངན་གང་རུང་སྐྱེད་སྤེལ་བྱུང་ཡོད།
ང་ཌོ་རོན་ཌོ་(Toronto) ལ་སྡོད་སྐབས་ངས་བུ་སྤུན་གཉིས་ཀྱི་སྐོར་ཤེས་
རྟོགས་བྱུང༌། སྤུན་གཅིག་བཟི་སྨན་ལང་ཤོར་དང་ར་བཟི་ཅན་ཡིན་པས་བཟའ་ཟླ་
ལ་ཉེས་རྡུང་ཡང་ཡང་གཏོང་བ་རེད། ཅིག་ཤོས་དེ་སྤྱི་ཚོགས་ནང་གུས་ཞབས་
ཡོད་པའི་ཚོང་པ་འཇོན་ཐང་ཅན་ཞིག་དང༌། ནང་མིའང་ཧ་ཅང་ཡག་པོ་ཅན་ཞིག་
རེད། ཕ་མ་གཅིག་པ་དང་། ཁོར་ཡུག་གཅིག་གི་འོག་ནས་འཚར་ལོངས་བྱས་
པའི་སྤྱན་གཉིས་མི་འདྲ་བ་དེ་འདྲ་ཅིའི་ཕྱིར་ཆགས་སམ།
སྤུན་རྒན་པ་དེ་ལ། ཁྱེད་རང་གིས་གང་དང་གང་བྱེད་ཀྱི་ཡོད་པ་དེ་དག
ཅིའི་ཕྱིར་བྱེད་ཀྱི་ཡོད་དམ། ཁྱེད་རང་བཟི་སྨན་ལང་ཤོར་དང་ཆང་གིས་བཟི་བ་
དང༌། བཟའ་ཟླ་ལ་ཉེས་རྡུང་གཏོང་བ་དེ་འདྲའི་འདུན་པ་གང་གིས་སྐྱེད་སྤེལ་བྱས་
བྱུང་ངམ་ཞེས་དྲིས་པར་བུ་དེས། ངའི་པཱ་ལགས་རེད། ངའི་པཱ་ལགས་བཟི་སྨན་
ལང་ཤོར་དང་ར་བཟི་ཅན་རེད། ཁོང་གིས་ཨ་མ་ལགས་རྡུང་གི་རེད། ཁྱེད་རང་
གིས་ང་གང་འདྲ་ཞིག་ཆགས་པའི་རེ་བ་བྱེད་ཀྱི་ཡོད་དམ། ང་དེ་འདྲ་རང་རེད་
ཅེས་ལན་འདེབས་བྱས།
སྤུན་ཆུང་བ་དེར། ཁྱེད་རང་གིས་ལས་དོན་ཚང་མ་འགྲིག་པ་ཤ་སྟག་བྱེད་
ཀྱི་འདུག ཁྱེད་རང་དེ་འདྲ་བྱེད་ཐུབ་པའི་འདུན་པའི་འབྱུང་ཁུངས་གང་རེད་དམ་
ཞེས་དྲིས་པར་བུ་དེས། ངའི་པཱ་ལགས་རེད། ང་ཆུང་ངུའི་སྐབས་པཱ་ལགས་ཀྱིས་
ཆང་འཐུང་བ་དང་ནོར་འཁྲུལ་ཅན་གྱི་ལས་དོན་ཤ་སྟག་བྱེད་པ་མཐོང་གི་ཡོད།
ངས་དེ་ལྟ་བུ་མི་བྱེད་པའི་སེམས་ཐག་བཅད་ཡིན་ཞེས་ལན་འདེབས་བྱས་སོ། །
བུ་སྤུན་གཉིས་ཀྱི་འདུན་པའི་འབྱུང་ཁུངས་མཚུངས་ཀྱང་གཅིག་གིས་བཟང་
པོའི་ཕྱོགས་དང་ཅིག་ཤོས་ཀྱིས་དེ་ལས་ལྡོག་སྟེ་ངན་ཕྱོགས་སུ་བེད་སྤྱོད་བཏང་
བ་རེད། འདུན་པ་ངན་པས་ལས་སླ་པོའི་ལམ་དུ་འགྲོ་བའི་འདོད་པ་བསྐྲུན་པས་
མཐའ་མར་ལམ་ཁག་པོའི་ནང་དུ་སྐྱོད་དགོས་བཟོ་བ་རེད།
ལས་དོན་ཐོག་འདུན་པ་སྐྱེད་སྤེལ་ནས་འདུན་པ་ཉམས་པའི་བར་གྱི་གནས་
སྐབས་བཞི།
མིཔེ་རྣམས་ལས་ཀ་འགོ་འཛུགས་སྐབས་ནས་བཟུང་འདུན་པ་དང་འཇོན་ཐང་
གི་གནས་སྐབས་མང་པོ་བརྒྱུད་དེ་འགྲོ།
༡ ནུས་པ་མེད་པའི་འདུན་པ་སྐྱེད་སྤེལ། ལས་མི་ཞིག་གི་ལས་ཡུན་གྱི་
འཁོར་ལོའི་ནང་དུ་ལས་མི་དེའི་འདུན་པ་སྐྱེད་སྤེལ་དྲག་ཤོས་དེ་ག་དུས་ཡིན་ནམ།
དེ་ལྟར་ཡིན་དགོས་པའི་རྒྱུ་མཚན་ཅི་ཡིན་ནམ།
ལས་མི་དེས་སྒྲིག་འཛུགས་གང་ཞིག་ནང་ཐོག་མར་ལས་ཀ་འགོ་འཛུགས་
བྱེད་པའི་སྐབས་ཀྱི་འདུན་པ་དེ་སྐྱེད་སྤེལ་དྲག་ཤོས་རེད། རྒྱུ་མཚན་ནི་ཁོ་པར་
ལས་ཀ་སྤྲད་པ་དེ་ཐག་གཅོད་མ་ནོར་བ་ཞིག་ཡིན་པ་ཁུངས་སྐྱེལ་བྱེད་པའི་ཆེད་
དུ་རེད། ཁོ་པ་ཁོར་ཡུག་གསར་པ་ཞིག་གི་ནང་དུ་ཡོད་སྟབས་ཁོ་པའི་འདུན་པ་
སྐྱེད་སྤེལ་ཧ་ཅང་མཐོ་པོ་བྱུང་ཡོད། འོན་ཀྱང་ཁོས་ལས་ཀ་བྱེད་སྟངས་མི་ཤེས
པར་བརྟེན་ནུས་པ་ཆུང་ཆུང་ལས་ཐོན་མི་ཐུབ། གནས་སྐབས་འདིའི་དུས་ཡུན་
ནང་དུ་ལས་མི་དེ་བློ་ཁ་ཡངས་ཤོས། བཀོད་ཁྱབ་ལ་ངོས་ལེན་ཆེ་ཤོས་བྱེད་པ།
སྒྲིག་འཛུགས་ཀྱི་ལུགས་སྲོལ་གསར་པར་སྒྱུར་བཅོས་སླ་ཤོས། སྦྱོང་བརྡར་གྱི་
ནུས་པ་ཐོན་ཤོས་སོགས་ཡོང་བ་རེད།
ལས་ཀ་དོན་དུ་མི་གཉེར་བའི་སྒྲིག་འཛུགས་ཁག་ལ་སྦྱོང་བརྡར་མེད་པའམ་
ཉུང་ངུ་ལས་མེད། ལས་ཀའི་ཉིན་དང་པོར་ལམ་སྟོན་པ་དེས་ལས་མི་དེ་ལ་ལས་
ཡུལ་དང་ལས་ཀའི་ངོ་བོའི་འགྲེལ་བཤད་ཙམ་བརྒྱབ་ནས་འཇོག་པ་རེད། ཁོས་
ལས་ཀ་ཡག་པོ་བྱེད་པའི་ཞར་ཞོར་དུ་མི་འོས་པ་ཚང་མའང་སློབ་ཀྱི་རེད། མི་འོས་
པ་ཚང་མ་བསླབས་པ་ལ་བརྟེན་ནས་ལས་བྱེད་གསར་པ་དེས་ལམ་སྟོན་པའི་སྐྱོན་
ནམ་ནོར་འཁྲུལ་ཚང་མ་མགྱོགས་པོར་ཤེས་པ་རེད། སྒྲིག་འཛུགས་ཀྱིས་ལས་
བྱེད་དེ་སྒྲིག་འཛུགས་དེ་ཉིད་ཀྱི་འགྲོ་སྟངས་སུ་ཁ་བསྒྱུར་བྱེད་མ་ཐུབ་པར་ལུས་
འགྲོ་བ་རེད།
ལས་ཀར་དོན་གཉེར་ཡོད་པའི་སྒྲིག་འཛུགས་ཀྱིས་དེ་ལས་ལྡོག་སྟེ་ལས་
མི་རྣམས་སྒྲིག་འཛུགས་ཀྱི་གཤིས་ལུགས་ནང་དུ་ཁ་སྒྱུར་ཡོང་བའི་ཆེད་དུ་
དམིགས་བསལ་དོ་སྣང་བྱེད་ཀྱི་རེད། ལས་མི་རྣམས་ལ་བྱེད་སྒོ་མང་པོའི་ནང་
ནས་གཤམ་གསལ་རྣམས་འགྲེལ་བརྗོད་བྱེད་ཀྱི་རེད།
སྒྲིག་འཛུགས་ནང་གི་ལས་བྱེད་པའི་གོ་གནས་རིམ་པ་ཇི་ལྟར་ཡིན་ལུགས།
ལས་བྱེད་པ་རེ་རེ་ལས་གྲུབ་འབྲས་ཀྱི་རེ་བ་ཅི་ཡོད།
ལས་བྱེད་པས་སྲུང་བརྩི་ཞུ་དགོས་བླང་དོར་ཅི་ཡིན།
གྲུབ་འབྲས་ཅི་བྱུང་འཇལ་བྱེད་དང་འབྲེལ་བའི་ལམ་སྟོན།
སྒྲིག་འཛུགས་ངོས་ནས་ཁས་ལེན་བྱེད་ཐུབ་པ་དང་མི་ཐུབ་པ་གང་ཡིན།
ཁྲིད་ཆས་སོགས་ཆ་རྐྱེན་གྱི་འབྱུང་ཁུངས་གང་ཡོད།
ལས་བྱེད་རྣམས་ལས་སྒྲིག་འཛུགས་ཀྱི་ངོས་ནས་ལས་དོན་གྲུབ་འབྲས་
ཀྱི་རེ་བ་ཅི་ཡོད་གསལ་བཤད་མ་བྱས་ན། ལས་བྱེད་ངོས་ནས་རེ་བ་ཅི་ཙམ་
སྒྲུབ་དགོས་མིན་ཤེས་ཐུབ་དཀའ། གལ་ཏེ་ལས་བྱེད་གསར་པ་རྣམས་ལ་སྒྲིག་
འཛུགས་དང་ལས་ཀའི་ངོ་བོ་སོགས་ཀྱི་ཐད་སྦྱོང་བརྡར་འཐུས་གཙང་སྤྲོད་ཐུབ་ན།
སླད་ནས་ཡོང་བར་ངེས་པའི་དཀའ་ངལ་མང་པོ་རང་སར་ཞི་བར་བྱེད།
༢ ནུས་པ་ལྡན་པའི་འདུན་པ་སྐྱེད་སྤེལ། གནས་སྐབས་འདི་ནི་ལས་བྱེད་
པ་སོ་སོའི་བྱེད་སྒོ་གང་ཡིན་ཤེས་ཤིང་ནུས་པ་དང་རྩལ་ཆ་ཚང་བཏོན་ནས་ལས་
ཀ་བྱེད་པའི་དུས་ཡུན་ཞིག་རེད། ལས་བྱེད་པ་དེས་ལས་སྟངས་ཤེས་པ་དང་དེའི་
ཉེར་ལེན་ཁོའི་ལས་བབ་ཐོག་ཏུ་གསལ་པོར་ཐོན་ཐུབ་ཀྱི་རེད། དེ་ནས་གནས་
སྐབས་རྗེས་མར་འཕོ།
༣ ནུས་པ་ལྡན་པའི་འདུན་པ་ཉམས་རྒུད། དུས་ཡུན་གང་ཙམ་སོང་རྗེས་
འདུན་པའི་གནས་བབ་དམའ་རུ་འགྲོ་བ་དང་ཆབས་ཅིག་ལས་བྱེད་དེས་གཡོ་
འཕྲུལ་བྱེད་ཐབས་ཤེས་པ་རེད། དེ་ནི་ལས་བྱེད་དེ་འདུན་པ་སྐྱེད་འཕེལ་མེད་པའི་
གནས་སྐབས་རེད། ལས་བྱེད་དེས་འགན་འཛིན་གྱིས་ལས་ཀ་ནས་འབུད་པའི་རྒྱུ་
མཚན་ར་སྤྲོད་མ་བྱུང་བ་གཙོ་དོན་ཙམ་གྱིས་ལས་ཀ་མུ་མཐུད་བྱེད།
གནས་བབ་འདི་ནི་ཡར་རྒྱས་ཀྱི་འགོག་རྐྱེན་རེད། སྒྲིག་འཛུགས་ཕལ་ཆེ་
བའི་ལས་བྱེད་རྣམས་གནས་བབ་འདིའི་ནང་དུ་ལྷུང་ཡོད། འདུན་པ་སྐྱེད་འཕེལ་
ཡོད་པ་ལ་བརྟེན་ནས་དོན་གཉེར་ཅན་རྣམས་ཀྱིས་ལས་ཀ་བྱེད་རྒྱུའི་རྩལ་སྦྱོང་
བ་དང༌། གཡོ་འཕྲུལ་གྱི་རྩལ་སྐྱུར་འཇོག་བྱེད་པ་རེད། འདུན་པ་ཉམས་རྒུད་
སོང་བའི་ལས་བྱེད་པ་དེས་སྒྲིག་འཛུགས་གཏོར་བཤིག་གཏོང་རྒྱུའི་འགོ་
འཛུགས་བྱེད་ཀྱི་རེད། ལས་བྱེད་དེའི་ལས་བབ་ཉུང་མཐའ་ཙམ་རེད། ཁོ་པས་
ལས་བྱེད་ཡག་པོ་རྣམས་ལ་བསྙད་འདོགས་བྱེད་པ་དང༌། གསར་གཏོད་ལ་ངོས་
ལེན་མི་བྱེད་པ་དང་གནས་ཚུལ་ངན་པ་ཤ་སྟག་ཁྱབ་གདལ་དུ་འགྲོ་ཐབས་བྱེད།
དེའི་སྐབས་ང་ཚོའི་དམིགས་ཡུལ་དེ་ལས་བྱེད་པ་དེ་ལ་སྦྱོང་བརྡར་སྤྲད་ནས་
སླར་ཡང་གནས་སྐབས་གཉིས་པར་སླེབས་ཐབས་བྱེད་རྒྱུ་རེད། གནས་སྐབས་
དེའི་ནང་དུ་ལས་བྱེད་པ་དེ་ཡུན་རིང་པོར་གནས་ཀྱི་མ་རེད། གང་ཡིན་ཞེ་ན།
གནས་བབ་འདི་ནས་ཁོ་པ་གལ་ཏེ་སླར་ཡང་གནས་བབ་གཉིས་པར་འཕར་མ་
ཐུབ་ན་གནས་བབ་བཞི་པར་འགྲོ།
ནུས་པ་མེད་པའི་འདུན་པ་ཉམས་རྒུད། གནས་སྐབས་འདིར་ལས་བྱེད་
དེ་ལས་ཀ་ནས་ཕྱིར་འབུད་བྱེད་རྒྱུ་མ་གཏོགས་དེ་ལས་འོས་ཆེ་བའི་ཐབས་ཤེས་
གཞན་མེད་པ་རེད། ལས་ཀ་སྤྲོད་མཁན་དང་ལས་བྱེད་གཉིས་ཀའི་འདོད་པ་ནི་
ལས་དོན་ཚགས་ཚུད་པོ་དང་གྲུབ་འབྲས་སོན་པ་ཡོང་བ་གཅིག་མཚུངས་རེད།
གལ་ཏེ་ལས་བྱེད་དེས་དམིགས་ཡུལ་དེ་སྒྲུབ་པའི་རོགས་འདེགས་བྱས་ན་ཁོ་པ་
རང་ཉིད་ཀྱི་རིན་ཐང་འཕེལ་བ་དང་དམིགས་ཡུལ་སྒྲུབ་པ་ཡོང་གི་རེད།
འདུན་པ་ཉམས་རྒུད་དུ་གཏོང་མཁན།
ལས་བྱེད་རྣམས་འདུན་པ་སྐྱེད་འཕེལ་བྱུང་བ་ནས་འདུན་པ་ཉམས་རྒུད་
དུ་འགྲོ་བའི་རྒྱུ་མཚན་གང་དང་གང་རེད་དམ། གཤམ་གསལ་རྣམས་འདུན་པ་
ཉམས་རྒུད་དུ་གཏོང་མཁན་འགའ་ཞིག་རེད།
བདེན་པ་མིན་པའི་སྐྱོན་བརྗོད།
ཕན་མེད་སྐྱོན་བརྗོད།
དམངས་ཁྲོད་དུ་དམའ་འབེབས་བྱེད་པ།
གྲུབ་འབྲས་མི་འབྱུང་བའི་ཞེད་སྣང་།
ལས་དོན་གྲུབ་འབྲས་མེད་མཁན་ལ་གཟེངས་བསྟོད་བྱ་དགའ་སྤྲོད་པ།
ཡིད་ཚིམ་གྱི་སྣང་བའམ་གྲུབ་འབྲས་ལ་འདོད་པ་ཁེངས་ནས་ངང་སྡོད་བྱེད་པ།
ལམ་སྟོན་ཉུང་སྐྱོན།
ཚད་འཇལ་ཐུབ་པའི་དམིགས་ཡུལ་མེད་པ།
གདེང་སྤོབས་ཞན་པ།
ལས་ཀ་གལ་གནད་ཆེ་ཆུང་གི་དབྱེ་འབྱེད་མི་ཐུབ་པ།
རང་གིས་རང་ལ་ངན་བསླབ་བྱེད་པ།
ལས་ཁུངས་ནང་གི་ཆབ་སྲིད།
གོང་མས་ལྟ་སྟངས་དྲང་པོ་མ་བྱུང་བ།
ཚུལ་འཆོས་ཀྱི་ཁོར་ཡུག
ཤེས་ཚད་དམའ་བ།
འགྱུར་བ་ཡང་ཡང་གཏོང་བ།
དབང་ཆ་མེད་པའི་འགན་འཁུར།
འདོད་པ་ཁེངས་པའི་མི་ཡིན་ན་འདུན་པ་སྐྱེད་འཕེལ་ཅན་ཡིན་པས་ཁྱབ་ཀྱི་
མ་རེད། མི་འགའ་ཞིག་གནད་དོན་ཧ་ཅང་ཆུང་ངུ་ལ་འདོད་པ་ཁེངས་ཀྱི་རེད། དེ་
ལྟ་བུའི་འདོད་ཁེངས་ཀྱིས་ཡིད་ཚིམ་ནས་གནད་དོན་གལ་ཆེ་མི་རྩོམ་པར་ངང་
སྡོད་བྱེད་དུ་འཇུག་གི་རེད། འདུན་པ་སྐྱེད་འཕེལ་ནི་འདོད་པ་དྲག་པོའམ་ངར་
སྟོབས་ལས་འབྱུང་། ངར་སྟོབས་ནི་ཆོད་སེམས་ཆ་ཚང་མེད་པར་ཡོང་མི་ཐུབ།
ཇི་སྲིད་འདུན་པ་ཉམས་རྒུད་གཏོང་མཁན་རྣམས་མེད་པར་མ་བཟོས་བར་
དུ་འདུན་པ་སྐྱེད་འཕེལ་གཏོང་བའི་ཐབས་ལམ་གསར་པས་དོན་སྨིན་ལས་ཀ་བྱེད་
ཀྱི་མ་རེད། འདུན་པ་ཉམས་རྒུད་དུ་གཏོང་མཁན་རྣམས་བསལ་མ་ཐག་ཏུ་འདུན་
པ་སྐྱེད་འཕེལ་གྱི་མེ་ཚག་མཆེད་པ་ནི་དུས་སྐབས་མང་པོར་ཡོང་བ་རེད།
འདུན་པ་སྐྱེད་སྤེལ་བྱེད་མཁན།
ང་ཚོའི་དགོས་མཁོ་ངོ་མ་ནི་རང་ཉིད་རང་ལ་འདུན་པ་སྐྱེད་སྤེལ་ཐུབ་པའི་
གནས་སྐབས་འཐོབ་པ་བྱེད་རྒྱུ་དེ་རེད། དེ་ནི་གཞན་གྱི་ཆེད་དུ་མིན་པར་རང་ཉིད་
ཀྱི་དོན་དུ་ཡིན་པའི་རྒྱུ་མཚན་གྱིས་ལས་དོན་སྒྲུབ་པའི་གནས་སྐབས་རེད། དེ་ལྟ་
བུའི་འདུན་པ་ནི་གཏན་དུ་གནས་པ་རེད། ཡིད་ཆེས་ནི་འདུན་པ་སྐྱེད་སྤེལ་བྱེད་
མཁན་ནུས་པ་ཆེ་ཤོས་དེ་ཡིན་པ་ཤེས་དགོས། ང་ཚོ་སོ་སོའི་སྤྱོད་ལམ་དང་བྱ་
བའི་འགན་འཁུར་སོ་སོར་ཡོད་པའི་ཡིད་ཆེས་སེམས་ནང་དུ་སྐྲུན་དགོས། མི་སོ་
སོའི་འགན་འཁུར་ངོས་ལེན་བྱས་ན་ལས་ཀའི་སྤུས་ཀ་དང༌།ཐོན་སྐྱེད། འབྲེལ་བ།
མཉམ་རུབ་སོགས་ཚང་མ་ཡར་རྒྱས་འགྲོ་ཡི་རེད།
མི་གཞན་ལ་འདུན་པ་སྐྱེད་འཕེལ་བྱེད་ཐབས་འགའ་ཞིག་གཤམ་གསལ།
ཆེ་མཐོང་སྤྲོད་དགོས།
བརྩི་བཀུར་བྱེད་དགོས།
ལས་ཀ་སྣང་བར་འགྲོ་པོ་བཟོ་དགོས།
གཞན་ལས་ཡག་པོ་ཉན་དགོས།
དམིགས་ཡུལ་འཛིན་དགོས་པའི་སེམས་ཤུགས་སྤར་དགོས།
ཡར་རྒྱས་གཏོང་རྒྱུའི་གོ་སྐབས་སྐྲུན་དགོས།
སྦྱོང་བརྡར་སྤྲོད་དགོས།
ལས་ཀ་ལྗིད་པོ་སྤྲོད་དགོས།
ཕན་ཐོགས་བྱེད་དགོས་ཀྱང་གཞན་པས་བྱེད་དགོས་པའི་ལས་ཀ་ཁྱེད་
རང་གིས་བྱེད་རྒྱུ་མེད།
མཇུག་བསྡུ།
མི་རྣམས་སོ་སོའི་རྒྱུ་མཚན་ལ་བརྟེན་ནས་ལས་ཀ་བྱེད་པ་མ་གཏོགས་
གཞན་ལ་བརྟེན་ནས་བྱེད་པ་མིན། དེ་ནི་སྐུ་ཞབས་Ralph Waldo Emerson
གྱི་ལོ་རྒྱུས་ལས་ཤེས་ཐུབ། ཁོང་དང་ཁོང་གི་བུ་གཉིས་ཀྱིས་བེའུ་ཞིག་རྩྭ་ཁང་
ནང་དུ་འཇུག་རྒྱུར་གཅིག་གིས་འཐེན་པ་དང་གཅིག་ཤོས་ཀྱིས་འབུད་རྒྱག་
ཤུགས་ཆེ་བཏང་སྟེ་མཐར་ཁོང་གཉིས་ཐང་ཆད་དེ་སྡོད་སྐབས་བུ་མོ་ཆུང་ཆུང་
ཞིག་ཡོད་པ་དེས་རང་གི་ལག་པའི་མཛུབ་མོ་བེའུའི་ཁར་བཅུག་སྟེ་འཇིབ་ཏུ་
བཅུག་སྟེ་རྩྭ་ཁང་ཕྱོགས་སུ་བསྐྱོད། བེའུ་དེས་བུ་མོའི་རྗེས་སུ་ཕྱིན་ཏེ་རྩྭ་ཁང་
ནང་དུ་འཛུལ་བ་རེད་དོ།། །།
ལག་བསྟར་བྱེད་ཐབས།
ཁྲུས་བྱེད་མཁན་གྱི་སྐྱེ་བོ་སུ་ཡིན་ཡང་དེ་དང་འབྲེལ་བའི་བསམ་བློ་ཞིག་
འཁོར་གྱི་ཡོད། ཁྲུས་ཚར་རྗེས་བསམ་བློར་འཁོར་བ་དེ་ལག་ལེན་དུ་བསྟར་ན་
གཞན་དང་མི་འདྲ་བའི་ཁྱད་པར་ཞིག་བཟོ་ངེས། ཅེས་སྐུ་ཞབས་ནོ་ལྭནྲ་བྷུ་ཤེ
ནེལ་(Nolan Bushnell) ལགས་ཀྱིས་གསུངས།
༡ སྦྱོང་བརྡར་ལམ་ནས་སྤོབས་པ་སྐྱེད་ཐབས་བྱེད་དགོས།
༢ ལས་དོན་གཟེངས་སུ་ཐོན་པར་བྱ་དགའ་སྤྲོད་དགོས།
༣ དམིགས་ཡུལ་གང་ཡིན་འགྲེལ་བཤད་དག་པོ་དང་གསལ་པོ་ཡོད་པ་བཟོ་དགོས།
༤ རེ་བ་མཐོ་པོ་བཅང་དགོས།
༥ གསལ་པོ་དང་འཇལ་དུ་རུང་བའི་མཐོ་ཚད་གཟུང་དགོས།
༦ གཞན་གྱི་དགོས་མཁོ་གང་ཡིན་ལ་ཚོད་དཔག་བྱེད་དགོས།
༧ ཁྱེད་རང་གི་ལས་གཞིའི་ཆ་ཤས་ནང་དུ་གཞན་རྣམས་ཚུད་པ་བྱེད་དགོས།
༨ རང་ཉིད་མིག་དཔེ་བཟང་པོའི་དཔེ་མཚོན་ཡག་པོ་ཞིག་ཡོང་བར་བྱེད་དགོས།
༩ གཞན་གྱི་རང་སྤོབས་སྐྲུན་དགོས།

ལེ་ཚན་དྲུག་པ།
རང་མཐོང་། (ཀུན་སློང་བཟང་པོ་ཞིག་སྐྲུན་པ།)

རང་ཉིད་གང་ཡིན་པའམ་སོ་སོའི་བསོད་ནམས་གང་འདྲ་ཞིག་ཡིན་པ་ནི།
མི་སུ་ཡིན་རུང་སོ་སོས་གང་བསམ་པ་དེས་སྟོན་པ་རེད། ཅེས་སྐུ་ཞབས་Henry
David་Thoreau མཆོག་གིས་གསུངས།
སྤྲང་པོ་ཞིག་གིས་ཞ་སྨྲག་ཕོར་བ་གང་ཁྱེར་ནས་མེ་འཁོར་འབབ་ཚུགས་ཀྱི་
ཟུར་ཅིག་ཏུ་སྡོད་སྐབས་ཚོང་ལས་ཀྱི་འགན་འཛིན་ལོ་གཞོན་ཞིག་གིས་ཁོ་པའི་
ཕོར་བའི་ནང་དུ་ཨ་སྒོར་གཅིག་བླུགས་ཀྱང་ཞ་སྨྱུག་མ་ཁྱེར་བར་མེ་འཁོར་ནང་
དུ་འཛུལ་བ་རེད། འོན་ཀྱང་སྒོ་རྒྱག་རན་ཁར་འགན་འཛིན་དེས་གློ་བུར་དུ་སྦྲང་
པོ་དེའི་སར་རྒྱུགས་ཏེ་ཞ་སྨྱུག་ཆག་པ་གཅིག་སྦར་འཛིན་བྱས་ཏེ། ངས་ཞ་སྨྱུག་
ཁ་ཤས་འཁྱེར་གྱི་ཡིན། དེ་རྣམས་ལ་གོང་ཚད་ཡོད་རེད། ང་ཚོང་པ་ཡིན་པ་ནང་
བཞིན་ཁྱེད་རང་ཡང་ཚོང་པ་ཞིག་རེད་ཅེས་བརྗོད་དེ་མེ་འཁོར་ནང་དུ་མགྱོགས་
པོར་འཛུལ་བ་རེད། ཟླ་བ་དྲུག་གི་རྗེས་སུ་འགན་འཛིན་དེས་ཐུགས་སྤྲོ་ཞིག་ཏུ་
ཕྱིན། སྤྲང་པོ་དེ་ཡང་དེར་གྱོན་ཆས་དང་སྐེ་འཆིང་ལེགས་པར་སྤྲས་ཏེ་འཛོམས་
ཡོད། སྤྲང་པོ་དེས་འགན་འཛིན་དེ་ངོ་ཤེས་པ་དང༌། ཁོ་པའི་འགྲམ་དུ་ཕྱིན་ཏེ།
ཁྱེད་ཀྱིས་ང་སུ་ཡིན་ཕལ་ཆེར་མཁྱེན་གྱི་མ་རེད། འོན་ཀྱང་ངས་ཁྱེད་རང་ངོ་ཤེས་
ཀྱི་འདུག་ཅེས་བརྗོད་པ་དང་ཆབས་ཅིག་ཟླ་བ་དྲུག་གི་གོང་དུ་བྱུང་བའི་ལོ་རྒྱུས་
རྣམས་བཤད་པར་འགན་འཛིན་དེས། ངས་དྲན་སོང་། ཁྱེད་རང་སློང་གིན་བསྡད་
འདུག ད་ལྟ་ཁྱེད་རང་གྱོན་ཆས་དང་སྐེ་འཆིང་ཡག་པོ་འདི་འདྲ་གྱོན་ནས་གང་
བྱེད་ཀྱི་ཡོད་དམ་ཞེས་དྲིས་པར། སྤྲང་པོ་དེས། དེའི་ཉིན་ཁྱེད་རང་གིས་ང་ལ་ཅི་
བྱས་ཕལ་ཆེར་ཤེས་ཀྱི་མ་རེད། ཁྱེད་རང་གིས་ང་ལ་སྦྱིན་པ་མ་བཏང་བར་གུས་
བརྩིའི་སྒོ་ནས་ལྟ་སྐྱོང་བྱས་བྱུང༌། ཁྱེད་རང་གིས་ངའི་ཞ་སྨྱུག་ཆག་པ་ཞིག་སྦར་
འཛིན་བྱས་ནས་འདི་རྣམས་ལ་རིན་པ་ཡོད་རེད། ང་ཚོང་པ་ཞིག་ཡིན་པ་ནང་
བཞིན་ཁྱེད་རང་ཡང་ཚོང་པ་ཞིག་རེད་ཅེས་བརྗོད་དེ་ཁྱེད་རང་ཕྱིན་པའི་རྗེས་སུ་
ངས་རང་ཉིད་ལ། ང་འདིར་གང་བྱེད་ཀྱི་འདུག་གམ། གང་བྱས་ནས་སློང་གི་ཡོད་
དམ་ཞེས་ལབ་པ་དང༌། མི་ཚེའི་ནང་ཕན་ཐོགས་ཡོད་པའི་ལས་ཀ་ཞིག་བྱེད་ཀྱི
ཡིན་ཞེས་ཐག་གཅོད་བྱས་ཏེ་ཞ་སྨྱུག་སོགས་ཅ་ལག་རྣམས་ཐུམ་བསྒྲིལ་བྱས་
ཏེ་སློང་རྒྱུ་མཚམས་བཞག་པ་ཡིན། དེ་ནས་ལས་ཀ་བྱས་པ་ཡིན། ད་ལྟ་འདིར་
སླེབས་ཡོད། ཁྱེད་ཀྱིས་ངའི་ཆེ་མཐོང་ཕྱིར་སློག་གནང་བྱུང༌། ངས་ཁྱེད་ལ་ཐུགས་
རྗེ་ཆེ་ཞུ་རྒྱུ་ཡིན། བྱུང་རྐྱེན་དེས་ངའི་མི་ཚེ་ལ་འགྱུར་བ་བཏང་སོང་།
སྤྲང་པོ་དེའི་མི་ཚེར་འགྱུར་བ་གང་ལ་བརྟེན་ནས་བྱུང་བ་རེད་དམ། རང་
མཐོང་ཆེ་རུ་ཕྱིན་པ་དེས་ཁོའི་མི་ཚེ་ལ་འགྱུར་བ་ཕྱིན་པ་དང༌། དེས་ཁོའི་ལས་
དོན་ལའང་འགྱུར་བ་བཏང་བ་རེད། དེ་ནི་ང་ཚོའི་མི་ཚེའི་ནང་དུ་རང་མཐོང་གི་རྫུ
འཕྲུལ་རེད། རང་མཐོང་ནི་ང་ཚོས་སོ་སོ་ལ་ཚོར་སྣང་འཛིན་སྟངས་ཤིག་རེད། ང་
ཚོ་སོ་སོའི་བསམ་ཚུལ་ལམ་ཚོར་སྣང་གི་ནུས་པ་ལ་བརྟེན་ནས་ལས་དོན་ཚང་
མར་གནོན་ཤུགས་ཡོང་གི་ཡོད། དཔེར་ན་ལས་ཀའི་ཐོན་འབབ། མི་ཕན་ཚུན་
དབར་གྱི་འབྲེལ་ལམ། ཕ་མའི་འགན་འཁུར་བྱེད་སྟངས། མི་ཚེའི་ནང་གྲུབ་འབྲས
སྨིན་ཐབས་སོགས་རེད། རང་མཐོང་ནི་མི་ཚེ་ལམ་ལྷོང་ཡོང་དང་ཡོང་མིན་གྱི་ཆ་
རྐྱེན་གལ་གནད་ཆེ་ཤོས་ཤིག་རེད། རང་མཐོང་ཆེན་པོས་མི་ཚེ་སྐྱིད་སྣང་ཅན།
ཡིད་ཚིམ་པོ། དོན་དང་ལྡན་པར་སྐྲུན་གྱི་རེད། རང་གིས་རང་ལ་རིན་ཐང་ཡོད་པ་
མ་ཚོར་ན་རང་མཐོང་ཆེན་པོ་ཡོང་ཐབས་མེད། རང་མཐོང་གིས་སོ་སོར་ནང་གི
བློ་ངར་སྐྲུན་གྱི་ཡོད། འདས་པའི་འཛམ་གླིང་གི་འགོ་ཁྲིད་དང༌། དགེ་རྒན་ཚང་
མས་གྲུབ་འབྲས་སོན་པའི་ཆེད་དུ་རང་ཉིད་ལ་ནང་གི་བློ་ངར་ངེས་པར་དུ་སྐྲུན་
དགོས་ཞེས་གསུངས་ཡོད།
ང་ཚོས་སོ་སོའི་གནས་བབ་གཞན་ལ་སྣང་མེད་དུ་ངོ་སྤྲོད་བྱེད་པ་དང་
བསྟུན་གཞན་གྱིས་དེ་དག་ལ་ལན་འདེབས་བྱེད། རང་མཐོང་ཆེན་པོ་ཡོད་པའི་མི་
རྣམས་ཡིད་ཆེས་བརྟན་པོ་དང་འཇོན་ཐང་ཅན་དུ་འཚར་ལོངས་བྱེད་ཅིང་འདོད་
མོས་ངང་འགན་འཁྲི་ངོས་ལེན་བྱེད་པ་རེད། ཁོང་རྣམས་ཀྱིས་རེ་བ་བཟང་པོའི་
ངང་མི་ཚེར་གདོང་ལེན་བྱེད་པ་དང༌། གཞན་གྱི་མཉམ་དུ་འབྲེལ་བ་བབཟང་བ། མི་
ཚེར་ཡིད་ཚིམ་ཆེ་བ་མྱོང་བ་རེད། ཁོང་རྣམས་ལས་དོན་སྒྲུབ་རྒྱུར་འདུན་པ་ཆེ་བ་
དང་ཆེ་འདོད་ཅན། ཚོར་བ་སྐྱེན་པོ་ཡོད་རེད། ཁོང་ཚོའི་ལས་དོན་དང༌། དེ་དག
དང་འབྲེལ་བའི་ཉེན་ཁ་དང་ལེན་གྱི་ནུས་པ་མཐོ་རུ་འགྲོ། ཁོང་རྣམས་ཀྱིས་གོ་
སྐབས་གསར་པ་དང་དཀའ་ངལ་ཡོད་པའི་ལས་དོན་ནང་གཞུག་རྒྱུར་དང་ལེན་
བྱེད་པ་རེད། ཁོང་ཚོས་ཐབས་བྱུས་བཟང་པོའི་སྒོ་ནས་སྐྱོན་བརྗོད་དང་བསྔགས་
བརྗོད་སྤྲོད་ལེན་བྱེད་ཐུབ་ཀྱི་ཡོད།
རང་མཐོང་ནི་གནད་དོན་ཡག་པོ་ཡིན་པ་ངོ་སྤྲོད་ཐུབ་པ་དང་། དེ་དག་སྒྲུབ་
ཐུབ་པ་ལ་བརྟེན་ནས་བྱུང་བའི་ཚོར་བ་ཞིག་རེད།
རང་མཐོང་ནི་རང་ཉིད་ཀྱི་ལྟ་ཚུལ་ཞིག་རེད།
ཞིང་པ་ཞིག་གིས་ཁོ་རང་གི་ཞིང་ཁར་ཕར་ཤི་བཏབ་པའི་སྒྲང་ཞིག་ཡོད་པ་
འདི་ལྟར་ཏེ། ཞིང་པ་དེས་དམིགས་བསལ་དགོས་པ་རྒྱུ་མཚན་གང་ཡང་མེད་པར་
ཕར་ཤི་ཆུང་ཆུང་ཞིག་འཁྲི་ཤིང་ལ་བཏགས་ནས་ཤེལ་གྱི་ཕོར་བ་ཞིག་གི་ནང་དུ་
བསྐངས་ནས་བཞག་པ་རེད། སྟོན་ཐོག་བསྡུ་བའམ་གཡུལ་ལས་སྐབས་ཞིང་པ་
དེས་ཕར་ཤི་དེ་ཤེལ་ཕོར་གྱི་ཆེ་ཚད་དང་དབྱིབས་གཉིས་ཙམ་ལས་མ་སྐྱེས་པ་
མཐོང་བ་རེད། ཕར་ཤི་དེ་ཤེལ་ཕོར་གྱི་ཚད་ལས་བརྒལ་ནས་སྐྱེ་མ་ཐུབ་པ་ནང་
བཞིན་ང་རང་ཚོ་སོ་སོའི་བསམ་ཚུལ་ལམ་ལྟ་ཚུལ་ལས་བརྒལ་ནས་ལས་དོན་
སྒྲུབ་མི་ཐུབ་པ་སྒྲུང་དེས་བསྟན་ཡོད།
རང་མཐོང་ཆེ་བའི་ཕན་ཐོགས་འགའ་ཞིག མི་སོ་སོའི་ཚོར་སྣང་དང་ལས་
དོན་གྱི་གྲུབ་འབྲས་གཉིས་དབར་འབྲེལ་བ་ཐད་ཀར་ཡོད། རང་མཐོང་ཆེན་པོ་ནི་
རང་ཉིད་དང་། གཞན། རྒྱུ་ནོར། ཡུལ་ཁྲིམས། ཕ་མ། རང་གི་རྒྱལ་ཁབ་སོགས
ལས་ཡོང་བ་རེད། དེ་བཞིན་རང་མཐོང་ཆུང་བའང་དེ་དག་ལས་སྐྱེ་བ་རེད།
རང་མཐོང་ཆེ་བས།
ཡིད་ཆེས་བརྟན་པོ་སྐྲུན།
འགན་འཁྲི་དང་ལེན་བྱེད་པའི་འདོད་པ་སྐྲུན།
བཟང་པོ་ཡོང་ཤག་གི་བསམ་བློ་སྐྲུན།
སྐྱེས་བུ་གཞན་དང་འབྲེལ་བ་ལེགས་པ་དང༌། མི་ཚེར་ཡིད་ཚིམ་ཆེ་བ་
ཡོང་ཐབས་བྱེད།
གཞན་ཕན་སྐྱེད་པ་དང༌། གཞན་གྱི་དགོས་མཁོར་ཚོར་སྣང་སྐྱེན་པོ་ཡོང་
བ་བྱེད།
དོ་བདག་རང་ཉིད་ལ་འདུན་པ་སྤེལ་བ་དང༌། ཆེ་འདོད་ཅན་དུ་ཁ་འགྱུར་
བར་བྱེད།
གོ་སྐབས་གསར་པ་དང་། དཀའ་ངལ་ཡོད་པའི་ལས་དོན་དང་ལེན་བྱེད་
འདུན་སྐྲུན།
ལས་བབ་མཐོ་རུ་གཏོང་བ་དང༌། ཉེན་ཁ་དང་ལེན་གྱི་ནུས་པ་སྤེལ།
ཐབས་བྱུས་མཁས་པའི་སྒོ་ནས་གཞན་ལ་སྐྱོན་བརྗོད་དང༌། བསྔགས་
བརྗོད་གཉིས་སྤྲོད་ལེན་ལས་སླ་པོར་བྱེད་ཐུབ་པའི་རམ་འདེགས་བྱེད།
ཚོང་ལ་གྱོང་གུན་བྱུང་བ་ལས་རང་ཉིད་ལ་ཆ་འཇོག་འཕེར་འོས་ཁྱད་
ཆོས་ལ་མ་གནོད་པ་འདེམས་ཀ་བྱེད། གང་ཡིན་ཞེ་ན། རང་ཉིད་ལ་ཡིད་
ཆེས་བློས་འགེལ་བྱ་འོས་ཀྱི་ཆོས་ལ་རིན་གོང་མེད།
རང་མཐོང་ཆུང་བ། ང་ཚོས་རང་མཐོང་ཆུང་བ་ངོས་འཛིན་ཇི་ལྟར་བྱེད་
དམ། རང་མཐོང་ཆུང་བའིསྐྱེ་བོ་ཚོའི་སྤྱོད་པའི་དམིགས་དཔེ་གང་དང་གང་རེད་
དམ། གཤམ་དུ་བཀོད་པ་རྣམས་དམིགས་དཔེ་ཆ་ཚང་མ་ཡིན་ཡང་མཚོན་དོན་
ཙམ་རེད།
རང་མཐོང་ཆུང་བ་ཚོ་ནི་ངག་འཁྱལ་ལམ་འཆལ་གཏམ་བཤད་མཁན་རེད།
ཁོ་པ་ཚོ་ལ་སྐྱོན་བརྗོད་བྱེད་པའི་གཤིས་ཀ་ཡོད། ཁོ་པ་ཚོའི་ནང་ནས་སུ་
ཞིག་གིས་སྐྱོན་བརྗོད་མང་ཤོས་བྱེད་ཐུབ་མིན་གྱི་འགྲན་སྡུར་ཞིག་བྱེད་
པ་ལྟར་གྱི་སྐྱོན་བརྗོད་བྱེད།
ཁོ་པ་ཚོ་རང་གཅེས་ལ་ཞེན་ཁོག་ཆེ་བ་དང༌། ཁེངས་དྲེགས་ཆེ་བ། ཤེས་
བྱ་ཐམས་ཅད་ཤེས་པའི་ཟོག་རྫུ་བྱེད་པ། ཁོ་པ་ཚོའི་མཉམ་དུ་ལས་ཀ་བྱེད་
དཀའ་བ། རང་ཉིད་མཐོ་བར་ཡོང་རེས་གཞན་རྣམས་མེད་པར་བཟོ་བ།
གཞན་ལས་བསླབ་བྱ་ལེན་འདོད་མི་བྱེད་པ་དང་རང་འདོད་ཆེ་བ།
རྒྱུན་དུ་ཉེས་པ་འགེབས་ཐབས་བྱེད་པ་དང༌། ལམ་ལྷོང་མ་བྱུང་བ་རྣམས་
དག་སྐྱེལ་བྱེད།
འགན་འཁྲི་ངོས་ལེན་མི་བྱེད་པ་དང༌། རྟག་ཏུ་གཞན་ལ་ཁག་དཀྲི་བྱེད།
བསྐོས་ཐང་གི་བསམ་ཚུལ་ཡོད་པ་དང༌། སོ་སོའི་ངོས་ནས་ཐབས་ཤེས་
གང་ཡང་མི་བྱེད་པར་གནད་དོན་གྲུབ་པའམ་སྨིན་པའི་ངང་སྒུག་བྱས་
ནས་སྡོད།
རང་བཞིན་གྱིས་ཕྲག་དོག་ཆེ་བ།
རྒྱུ་མཚན་ཡོད་པའམ་ཁུངས་ལྡན་སྐྱོན་བརྗོད་ལ་ངོས་ལེན་བྱེད་འདོད་
མེད་པ་དང༌། ནོར་འཁྲུལ་འགེབས་ཐབས་བྱེད།
རང་ཉིད་གཅིག་པུ་སྡོད་སྐབས་ཉབ་ཉོབ་ཆེ་བ་དང་སྐྱིད་བདེ་མི་ཚོར་བ།
བཟང་སྤྱོད་ལས་བརྒལ་བའི་བྱ་སྤྱོད་ནང་ཞུགས་པ་དང༌། བྱ་སྤྱོད་བཟང་
ངན་གཉིས་ཀྱི་དབྱེ་མཚམས་འབྱེད་མི་ཐུབ་པ།
ཁོ་པ་ཚོར་གྲོགས་པོ་ངོ་མ་མེད། གང་ཡིན་ཞེ་ན།དོ་བདག་རང་ཉིད་ངོ་མ་
མ་རེད།
ཁས་ལེན་གང་བྱས་སྒྲུབ་མི་ཐུབ་པ་ཤེས་བཞིན་དུ་ཁས་ལེན་མང་པོ་བྱེད།
དཔེར་ན། ནམ་མཁའི་ཟླ་བ་ཚོང་བསྒྱུར་ཐུབ་པའི་ཁས་ལེན་ཡང་བྱེད། ཁས་
ལེན་ཇི་བྱས་སོར་གནས་མ་ཐུབ་ན་རང་ཉིད་ཀྱི་ཆེ་མཐོང་བརླག་འགྲོ་བ།
ཁོ་པ་ཚོའི་སྤྱོད་པ་ནི་དོན་མེད་དང་བརྟན་པོ་མེད། དཔྱང་ཐག་གི་སྣེ་
གཅིག་ནས་གཅིག་ཏུ་འགྲོ་བ་ལྟར་རེད། དེ་རིང་ཁྱེད་རང་གི་མཉམ་དུ་
ཁ་སྙན་པོ་དང༌། གུས་བཀུར་ཆེ་མདོག་བྱས་ཀྱང་སང་ཉིན་ཁྱེད་རང་གི་
མཇིང་པ་གཏུབ་ལ་ཉེ་བའི་ལས་བྱེད་སྲིད་པས་ཁོ་ཚོ་བརྟན་པོའི་རང་
བཞིན་མིན།
ཁོ་ཚོ་གཞན་དང་འབྲེལ་བ་མེད་པར་གཅིག་པུར་སྡོད་འདོད་བྱེད།
ཁོ་ཚོ་ཧ་ཅང་ཕོག་ཐུག་སྐེན་པོ་རེད། དེ་ལ་ངེས་བརྟན་མེད་པའི་རང་
གཅེས་འཛིན་ཞེས་ཟེར། ངེས་བརྟན་མེད་པའི་རང་གཅེས་འཛིན་ཅན་
ཚོས་དུས་ཚོད་གང་ཞིག་ཏུ་གནད་དོན་གང་འདྲ་ཞིག་བཤད་པ་རྣམས་
རང་ཉིད་སྒེར་ལ་བཤད་པ་བསམས་ནས་ཡིད་ཞུམ་བྱེད།
(ཚོར་བ་སྐྱེན་པོ་(Sensitive)དང་ཕོག་ཐུག་སྐྱེན་པོ་(Touchy)གཉིས་དབར་
མི་འདྲ་བའི་ཁྱད་པར་གང་ཡོད་དམ། ཕོག་ཐུག་སྐྱེན་པོའི་དོན་ནི་ཀླུ་ཤིང་ལྟར་
རེད། རང་ལ་གཞན་གྱིས་འཆང་བ་ཙམ་བྱས་པ་ལ་བརྟེན་ནས་གཞན་ལ་རྨས་
སྐྱོན་གཏོང་བ་ལ་ཟེར། ཚོར་བ་སྐྱེན་པོ་ནི་དེ་ལྟར་མིན་པར་གཞན་ལ་ཕན་ཐོགས་
བྱེད་པ་ལ་ཟེར། འདི་གཉིས་ཀྱི་གོ་དོན་ཡང་ཡང་ཕན་ཚུན་བརྗེས་ནས་བེད་སྤྱོད་
གཏོང་བ་རེད། མི་གང་ཞིག་ལ་སྐད་ཆ་ཤོད་སྐབས་གཟབ་གཟབ་བྱེད་དགོས། ཁོ་
པ་ཚོར་བ་སྐེན་པོ་རེད། དེའི་གོ་དོན་ངོ་མ་ནི་མི་དེ་ཕོག་ཐུག་སྐྱེན་པོ་རེད། གཟབ་
གཟབ་བྱས་ནས་སྐད་ཆ་ཤོད་ཅེས་པའི་དོན་རེད།)
ཁོ་ཚོས་རང་ཉིད་དང་གཞན་གཉིས་ཀ་ལ་རེ་བ་ངན་པའམ་ཕྱིན་ཅི་ལོག་
བྱེད་པ་དང་། རེ་བ་དེ་དག་རེ་སྟོང་དུ་ཡང་ཡང་འགྲོ་བ་རེད།
ཁོ་པ་ཚོར་གདེང་ཚོད་མི་འདང་བ་རེད།
ཁོ་པ་ཚོས་རྒྱུན་དུ་གཞན་ལས་ཆོག་མཆན་དང་ཁུངས་སྐྱེལ་འཚོལ་བ་
རེད། གཞན་ལས་ཆོག་མཆན་འཚོལ་པ་པོ་ནི་གཞན་གྱི་བསམ་ཚུལ་
ཤེས་ཐབས་བྱེད་པ་དང་མི་འདྲ་བ་རེད། གཞན་གྱི་བསམ་ཚུལ་ཤེས་
ཐབས་བྱེད་པ་ནི་དོན་དམ་པའི་གྲོས་སྡུར་བྱེད་པ་རེད།
ཁོ་ཚོས་དཔའ་གཏམ་དང་འུར་ཤོད་བྱེད་པ་ནི་རང་ཉིད་ལ་གདེང
ཚོད་མེད་པའི་རྟགས་སྟོན་པ་རེད།
ཁོ་ཚོས་ཉམ་ཆུང་མདོག་དང་གུས་བརྩི་ཆེ་མདོག་གི་སྤྱོད་པ་སྟོན་གྱི་
རེད། དོན་དམ་པའི་ཉམ་ཆུང་གི་སྤྱོད་པ་ནི་གདེང་ཚོད་ལས་ཡོང་བ་
རེད། གདེང་ཚོད་མེད་པའི་མི་ཞིག་གིས་འགོ་ཁྲིད་ཡང་དག་པ་བྱེད་
མི་ཐུབ། གདེང་ཚོད་མེད་པ་ལ་བརྟེན་ནས་གཞན་ལ་དོན་དམ་པའི་
གུས་བརྩི་ཡང་སྤྱོད་ཐུབ་ཀྱི་མ་རེད།
ཁོ་པ་རྣམས་སོ་སོའི་ལྟ་བའི་ཕྱོགས་སུ་སྐྱོད་འདོད་བྱེད་མི་ཐུབ་པར་
མ་ཟད་དོན་མེད་སྤྱོད་པ་དྲག་པོ་སྟོན། དེ་ནི་རང་མཐོང་ཆུང་བའི་
རྟགས་ཤིག་རེད། སྙིང་རྗེ་སྐྱེ་འོས་ཡུལ་ཞིག་ལ་དྲག་པོའི་སྤྱོད་པ་
སྟོན་པའང་གདེང་ཚོད་མེད་པའི་རྟགས་རེད།
རང་ཉིད་ལ་གདེང་ཚོད་མེད་པས་གཞན་གྱི་རྗེས་འབྲང་བར་གྱུར་
ནས་རྒྱུ་མཚན་དང་དགོས་པ་ཡོད་མེད་ལ་མ་ལྟོས་པར་གཞན་
གྱིས་གང་དང་གང་བྱས་པ་དེ་དག་དང་མཚུངས་པར་བྱེད་པ་རེད།
དེང་སང་རང་ཉིད་ཀྱི་ཕུགས་ལ་ཕན་ཐོགས་མེད་པ་ཤེས་བཞིན་དུ་
གྲོགས་པོ་ཕན་ཚུན་གཅིག་གིས་གཅིག་ལ་གནོན་ཤུགས་འོག་ཏུ་
ཚུད་པ་མཐོང་ཆོས་སུ་ཡོད། ཁོ་པ་རྣམས་སོ་སོར་གདེང་ཚོད་མེད་
སྟབས་བྱེད་སྒོའི་གནས་བབ་ཅི་ཡིན་ལ་གཞན་གྱིས་དག་ཐེར་ཁུངས་
ཐུབ་ཇི་བྱས་ལ་བསྟུན་དགོས།
གཞན་གྱིས་ཁང་པ་དང་སྣུམ་འཁོར། དེ་མིན་དགོས་མཁོ་རྣམས་ཉོ་
སྒྲུབ་བྱེད་པ། དེ་བཞིན་གཞན་ཡིད་འཕྲོག་པའི་ལས་རིམ་ཁག་ཏུ་ཆ་
ཤས་ལེན་པ་མཐོང་སྐབས་ཁོ་པ་རྣམས་ཀྱིས་སོ་སོར་དགོས་མཁོ་
ཡོད་མེད་དང་ལག་ཏུ་དངུལ་ཡོད་མེད་ལ་མ་ལྟོས་པར་ཉོ་སྒྲུབ་བྱེད་
རྐྱང་བྱེད་པ་རེད། བྱ་བཞག་འདི་རིགས་ནི་གཞན་ལ་ཁྲོམ་སྟོན་བྱེད་
པ་ཁོ་ན་ཡིན་ཡང་གཞན་གྱིས་དེ་རིགས་ལ་བསྔགས་བརྗོད་བྱེད་
་དགོས་མཁོར་ངོས་འཛིན་བྱེད་པའི་ཁྱབ་པ་གང་ཡང་མེད།
ཁོ་པ་ཚོས་སོ་སོར་གཞན་གྱིས་དོ་སྣང་ཐོབ་པའི་ཆེད་དུ་སྤྱོད་པ་
འདྲ་མིན་སྟོན་སྐབས་མཚམས་རེ་སྨྱོན་པ་ནང་བཞིན་བྱེད། དཔེར་
ན་ཁང་པའི་ཕྱི་རོལ་དུ་གཞན་གྱིས་མཐོང་སླད་ལངས་ནས་སྡོད་པ་
དང་། གཞན་གྱིས་བལྟས་ན་རང་ཉིད་གལ་ཆེན་པོ་ཡིན་པར་གོ་བ་
ལོག་སྒྲུབ་བྱེད། འགའ་ཤས་ཀྱིས་རང་ཉིད་གཞན་ལས་ཐ་དད་དུ་
མཐོང་བ་དང་གཞན་གྱིས་རང་ལ་དོ་སྣང་རག་པའི་ཕྱིར་དུ་ལས་ཀ་
ནོར་འཁྲུལ་བྱེད་པའམ་ལམ་ལོག་ཏུ་འགྲོ། དཔེར་ན། ཚད་ལས་
བརྒལ་བའི་འུར་ཤོབ་བྱེད་པ་དང་། བཞད་གད་སློང་མཁན་ལྟ་བུ་
བྱེད་པ། ཚོན་མདོག་སྣ་ཚོགས་ཅན་གྱི་གྱོན་ཆས་གྱོན་པ་སོགས་
བྱེད་པ་རེད།
ཁོ་ཚོ་ལ་ཐག་གཅོད་བྱེད་པའི་ནུས་པ་སྐྱོ་བ་དང་འགན་འཁྲི་འཁུར་ལེན་
མི་བྱེད། བློ་ཁོག་དམན་པ་དང་སྐྱོན་བརྗོད་ལ་ཞེད་སྣང་ཡོད་པའི་རྐྱེན་
གྱིས་ཐག་གཅོད་བྱེད་མི་ཐུབ།
ཁོ་ཚོས་གོང་གི་བཀའ་ལ་གྱེན་ལོག་བྱེད། རང་མཐོང་ཆུང་བས་གྱེན་
ལོག་བྱེད་པ་དང་། རང་ཉིད་ཀྱི་ཡིད་ཆེས་དང་མ་མཐུན་ནས་གྱེན་ལོག་
བྱེད་པ་གཉིས་ལ་མི་འདྲ་བའི་ཁྱད་པར་འབྱེད་དགོས་པ་ཁོ་བོས་བསམ་
གྱི་ཡོད། འཛམ་གླིང་གི་འགོ་ཁྲིད་དཔེར་ན་བདག་ཉིད་ཆེན་པོ་གཱན་དྷི་
( Gandhi) དང་། མཱར་ཀྲིན་ལུ་ཐཱར་ཀིང་།(Martin Luther King) ཨ་བཱ་
རམ་ལིན་ཀཱན་(Abraham Lincoln) སོགས་ཀྱིས་ཀྱང་གྱེན་ལོག་གནང་
བ་རེད། ཁོང་རྣམས་ཀྱིས་སོ་སོའི་ཡིད་ཆེས་ལས་བྱུང་བའི་བློ་ཁོག་གི་
ཐོག་ནས་གོང་མར་གྱེན་ལོག་གནང་བ་རེད། རང་མཐོང་ཆུང་བའི་སྐྱེ་བོ་
རྣམས་ཀྱིས་གོང་མའི་བཀའ་ཡིན་པ་ཙམ་དང་། དེ་ལྟ་བུའི་བཀའ་འགྲིག་
མིན་ལ་མ་ལྟོས་པར་གྱེན་ལོག་བྱེད་པ་རེད།
ཁོ་ཚོ་ནི་སྤྱི་ཚོགས་དང་རྒྱབ་འགལ་བྱེད་མཁན་རེད།
ཁོ་ཚོར་ལངས་ཕྱོགས་མེད་པ་དང༌། ང་སུ་གང་ལའང་བརྩི་བཀུར་བྱེད་
དགོས་མེད་སྙམ་པའི་བསམ་བློ་གཏོང་མཁན་ཡིན་པ་ཁོ་ཚོའི་སྤྲོད་ཚུལ་
ལས་ཤེས་ཐུབ།
ཁོ་པ་རྣམས་ཀྱིས་གཞན་ལ་བསྔགས་བརྗོད་བྱེད་རྒྱུ་དང༌། རང་ལ་གཞན་
གྱིས་བསྔགས་བརྗོད་བྱས་པ་ལེན་རྒྱུར་དཀའ་ངལ་ཆེན་པོ་ཚོར་གྱི་ཡོད།
གཞན་ལ་བསྔགས་བརྗོད་བྱེད་སྐབས་གོ་བ་ལོག་སྒྲུབ་བྱེད་མི་ཡོང་སྙམ་
པ་དང༌། རང་ཉིད་ལ་གཞན་གྱིས་བསྔགས་བརྗོད་བྱེད་སྐབས་རང་ཉིད་
ལ་དེ་འདྲའི་བསྔགས་བརྗོད་འོས་བབ་མེད་སྙམ་པའི་ཚོར་སྣང་ཡོང་གི་
ཡོད་རེད། འོས་བབ་མེད་སྙམ་པ་ནི་གཉོམ་ཆུང་མ་རེད།
ཁོ་པ་ཚོས་ཕྱི་དངོས་པོའི་རྒྱུ་ནོར་ལ་རིན་ཐང་ཆེན་པོ་འཇོག་པ་དང༌།
མིའི་རིན་ཐང་དེ་རྒྱུ་ནོར་ཆེ་ལོད་ལ་ལྟ་བ་མ་གཏོགས་མི་དེ་སུ་འདྲ་ཞིག
ཡིན་མིན་ལ་མི་ལྟ། ཁོ་ཚོས་ཁྱེད་རང་ཁང་པ་གང་འདྲ་ཞིག་གི་ནང་དུ་
སྡོད་ཀྱི་ཡོད་མེད། སྣུམ་འཁོར་ཅི་འདྲ་ཞིག་གཏོང་གི་ཡོད་མེད། གྱོན་ཆས་
དང་རྒྱན་ཆ་ཅི་འདྲ་ཡོད་མེད་སོགས་ལ་ལྟ་བ་རེད། ཁོ་ཚོས་མིས་རྒྱུ་ནོར་
བཟོ་བ་མ་གཏོགས་རྒྱུ་ནོར་གྱིས་མི་བཟོ་ཡི་མེད་པ་ཤེས་ཀྱི་མེད། ཁོ་ཚོས་
རང་ཉིད་ཀྱི་རིན་ཐང་ལས་ཕྱི་དངོས་པོའི་རིན་ཐང་གལ་ཆེ་བར་ངོས་འཛིན་
བྱེད། ཁོ་པ་ཚོའི་མི་ཚེ་ནི་ཁྱབ་བསྒྲགས་དང་བཟོ་བཀོད་དར་སྲོལ་གྱི་ཐོག་
ཏུ་སྐྱེལ་བ་རེད། ཅ་དངོས་ཐོན་ཁུངས་ཀྱི་མིང་ནི་ཁོ་པ་ཚོའི་གྲལ་རིམ་དབྱེ་
འབྱེད་བྱེད་མཁན་ནམ་གྲལ་རིམ་གྱི་མཚོན་རྟགས་ཆགས་ཡོད།
ཁོ་པ་རྣམས་སྤོབས་པ་ཆུང་དྲགས་པ་དང་། ལས་དོན་སྒྲུབ་སྟངས་མི་
ཤེས་པ་རེད།
ཁོ་པ་རྣམས་གཞན་ལས་ལེན་མཁན་ལས་སྤྲོད་མཁན་མ་རེད།
རང་མཐོང་ཆུང་བ་རྣམས་ཀྱིས་ཚད་ལས་བརྒལ་བའི་སྤྱོད་ཚུལ་སྟོན་སྲིད།
རང་མཐོང་མཐོ་བ་རྣམས་ཀྱིས་སྐབས་དང་མཚུངས་པའི་སྤྱོད་པ་གདམ་གསེས་
བྱེད་ཐུབ། རང་མཐོང་ཆུང་བའི་རྣམས་ཀྱིས་མང་ཚོགས་མཉམ་དུ་སྐྱིད་སྣང་ཚོར་
མི་ཐུབ་པས་གཅིག་པུར་སྡོད།
སྐྱེ་བོ་རང་མཐོང་ཆེན་པོ་དང་ཆུང་བ་གཉིས་ཀྱི་སྤྱོད་ཚུལ་མཚུངས་སྡུར་བྱས་པ་
འགའ་ཞིག་གཤམ་ལྟར།
རང་མཐོང་ཆེ་བ། རང་མཐོང་ཆུང་བ།
ལྟ་བའི་སྐོར་སྐད་ཆ་ཤོད། མི་གཞན་པའི་སྐོར་སྐད་ཆ་ཤོད།
བྱམས་བརྩེའི་བསམ་བློ་ཅན། སྐྱོན་འཛུགས་ཀྱི་བསམ་བློ་ཅན།
ཉམ་ཆུང་། ཁེངས་དྲེགས།
གོང་མའི་བཀའ་ལ་གུས་བརྩི་ཞུ་བ། གོང་མའི་བཀའ་ལ་གྱེན་ལོག་བྱེདཔ།
ཡིད་ཆེས་ཀྱི་བློ་ཁོག་ལྡན་པ། འགྲིག་ཙམ་བྱེད་པ།
གདེང་ཚོད་ཡོད་པ། ཐག་གཅོད་པོ་མེད་པའམ་མགོ་འཐོམ་པ།
གཤིས་སྤྱོད་ལ་སེམས་འཚབ་བྱེད་པ། གྲགས་པ་ལ་སེམས་འཚབ་བྱེད་པ།
བདེན་པ་དག་སྐྱེལ་ཅན། དྲག་ཤུགས་ཅན།
འགན་འཁུར་དང་ལེན་བྱེད་པ། ཚང་མར་སྐྱོན་འཛུགས་བྱེད་པ།
མ་བསྐུལ་དང་ལེན་བྱེད་པ། རང་དོན་གཅེས་འཛིན་བྱེད་པ།
རེ་བ་བཟང་སར་བྱེད་པ། རེ་བ་སྡུག་སར་བྱེད་པ།
གཞན་ལ་བསམ་ཤེས་ཆེ་བ། འདོད་རྔམ་ཆེ་བ།
སློབ་འདོད་དམ་ཤེས་འདོད་ཡོད་པ། ཚང་མ་ཤེས་པའི་ཚོར་སྣང་ཡོད་པ།
ཚོར་བ་སྐྱེན་པོ། ཕོག་ཐུག་སྐྱེན་པོ།
དབེན་པ། གྲོགས་མེད་གཅིག་པུ།
གྲོས་སྡུར་བྱེད་པ། རྩོད་པ་བྱེད་པ།
རང་ཉིད་ཀྱི་རིན་ཐང་ལ་ཡིད་ཆེས་བྱེད་པ། ཕྱི་དངོས་པོའི་རིན་ཐང་ལ་ཡིད་ཆེས་བྱེད་པ།
བསླབ་བྱ་བཟང་པོས་ཆུན་པ། བསླབ་བྱ་ལོག་པས་ཆུན་པ།
སྒྲིག་འཛུགས་ནང་སྡོད་པ། རང་དབང་བེད་སྤྱོད་ལོག་པར་གཏོང་བ།
ནང་སེམས་ཀྱིས་བསྐུལ་བ། ཕྱི་དངོས་པོས་བསྐུལ་བ།
གཞན་ལ་གུས་བཀུར་བྱེད་པ། གཞན་ལ་སྣང་ཆུང་བྱེད་པ།
བཟང་སྤྱོད་ལ་སྐྱིད་སྣང་ཚོར་བ། མ་རབས་སྤྱོད་པར་སྐྱིད་སྣང་ཚོར་བ།
བྱ་བ་གང་ཡིན་རུང་ཚད་གང་ཡོད་ཤེས་པ། ལེགས་ཉེས་གང་ཡིན་རུང་འགྲིག་པ་ཚོར་བ།
གཞན་ལ་སྤྲོད་པ་པོ། གཞན་ལས་ལེན་པ་པོ།
རེའུ་མིག་འདིའི་དམིགས་ཡུལ་ནི་རང་གིས་རང་ལ་ཞིབ་དཔྱོད་བྱེད་རྒྱུའི་
གཞི་རྟེན་ཞིག་སྤྲོད་ཐབས་བྱེད་པ་ལས་སྐྱོན་འཚོལ་བྱེད་པ་མ་ཡིན། རང་མཐོང་
ཆེ་བའི་གཤིས་ཀ་ཚང་མ་ཚང་དགོས་པའི་ཁྱབ་པ་མེད། མི་འགའ་ཤས་ལ་
གཤིས་ཀ་དེ་རིགས་མང་བ་དང་འགའ་ཞིག་ལ་ཉུང་བ་ཡོད་སྲིད་པ་རེད། ང་ཚོས་
སོ་སོའི་དམིགས་ཡུལ་ཅི་ཡིན་ངོས་འཛིན་བྱེད་ཐུབ་པ་ན་རང་ཉིད་ཡར་རྒྱས་གོང་
འཕེལ་གཏོང་བར་འབད་བརྩོན་བྱེད་ཆོག་གི་རེད།
འབག་ཅིའི་ཕྱིར་གྱོན་པ་ཡིན་ནམ།
རང་མཐོང་ཆུང་བའི་འགན་འཛིན་ཞིག་ལ་གོ་གནས་སྤར་ཐོབ་བྱུང་ཡང༌།
ཁོང་གིས་ལས་ཁུངས་དང་གོ་གནས་གསར་པར་སྡུམ་འགྲིག་བྱེད་མ་ཐུབ། ཁོང་
གི་ལས་ཁུངས་ཀྱི་སྒོར་དྲིལ་བརྡ་ཞིག་བྱུང་སྐབས། རང་ཉིད་ལས་བྲེལ་ཧ་ཅང་ཆེ་
བ་དང༌། གལ་གནད་ཆེན་པོ་ཡིན་པ་སྟོན་པའི་ཆེད་དུ་ལག་ཏུ་ཁ་པར་བཟུང་ནས་
འགྲུལ་པ་དེ་ནང་དུ་སྐད་གཏོང་བྱས། འཁྱུག་ཙམ་ངང་སྒུག་བྱེད་དུ་བཅུག་སྟེ་རང་
ཉིད་ཁ་པར་གཏོང་ལེན་བྱེད་ཀྱིན་སྡོད་མུར། དཀའ་ངལ་གང་ཡང་མི་འདུག ལས་
དོན་དེ་ངས་སྒྲུབ་ཆོག་ཅེས་བརྗོད་དེ་ཁ་པར་བཞག་ནས་འགྲུལ་པ་དེར། ངས་ཁྱེད་
ལ་གང་བྱེད་ཐུབ་བམ་ཅེས་སྨྲས་པར། འགྲུལ་པ་དེས།རྒན་ལགས། ང་འདིར་ཁྱེད་
རང་གི་ཞལ་པར་མཐུད་དུ་ཡོང་བ་ཡིན་ཞེས་ཞུས་པ་རེད།
འདིས་གོ་བརྡ་ཅི་འདྲ་ཞིག་སྤྲོད་ཀྱི་འདུག་གམ།
ཟོག་རྫུ་ཅིའི་ཕྱིར་བྱེད་དགོས་སམ། ཟོག་རྫུ་དེས་གནད་དོན་གང་ཞིག་
ཁུངས་སྐྱེལ་བྱེད་པའི་འབད་བརྩོན་བྱེད་པ་རེད་དམ། གནད་དོན་གང་འདྲ་ཞིག་
ཐོབ་ཐབས་བྱེད་ཀྱི་ཡོད་དམ། རྫུན་ཤོད་དགོས་པའི་རྒྱུ་མཚན་གང་བྱུང་ཡོད་དམ།
གལ་ཆེ་མདོག་གི་ཚོར་བ་རྫུན་མ་ཅིའི་ཕྱིར་དགོས་སམ། ཚོར་བ་དང་གོམས་
གཤིས་འདི་དག་རང་ཉིད་ལ་གདེང་ཚོད་མེད་པ་དང་། རང་མཐོང་ཆུང་བ་ལས་
བྱུང་བ་རེད།
ཅིའི་ཕྱིར་ཟོག་རྫུ་བྱེད་དམ།
ང་ཚོའི་གཤིས་ཀ་གང་འདྲ་ཞིག་ཡིན་མིན་ནི་སོ་སོས་ལས་དོན་གང་ཞིག་
བྱེད་དང་བྱེད་མིན། གང་ཞིག་བྱེད་འདོད་ཡོད་པའམ་མེད་པ་དག་ལས་ཚོད་
དཔག་བྱེད་ཐུབ། ང་ཚོའི་གཤིས་སྤྱོད་གང་ཡིན་གཤམ་གྱི་བྱེད་ལས་རྣམས་ཀྱིས་
གསལ་སྟོན་བྱེད་ཀྱི་རེད།
གྲོགས་པོ་གང་འདྲ་ཞིག་གི་མཉམ་དུ་འགྲོགས་པ། ཡང་ན་གཡོལ་ཐབས་
བྱེད་པ།
མི་གཞན་སྤྱི་དང་ལྷག་པར་དུ་རང་ཉིད་ལས་དམའ་བའི་སྐྱེས་བུ་དང༌།
ན་རྒན་པ། དབང་པོ་སྐྱོན་ཅན་ལ་འབྲེལ་བ་ཇི་ལྟར་བྱེད་ཚུལ།
དེབ་དང༌། རོལ་དབྱངས། གློག་བརྙན་སོགས་ལ་དགའ་མོས་བྱེད་པའམ་
འདེམས་ཀ་བྱེད་ཚུལ།
བའཞད་གད་གང་དང་གང་གླེང་བ་དང་། གང་དང་གང་ལ་དགའ་ཚོར་བྱེད་པ།
སོ་སོའི་བྱེད་སྒོ་རེ་རེས་རང་ཉིད་གང་འདྲ་ཞིག་ཡིན་པ་གསལ་སྟོན་བྱེད་
ཀྱི་ཡོད་སྟབས་ཟོག་རྫུ་ཅིའི་ཕྱིར་བྱེད་དམ། གལ་ཏེ་སྐྱེས་བུ་གང་ཞིག་ལ་སོ་སོའི་
ཡིད་ཆེས་དང༌། མཉམ་རུབ་ཀྱི་འདུ་ཤེས་ཡོད་པའི་ཐོག་ནས་མཉམ་དུ་འཚོ་སྐྱོད་
ཐུབ་ན་རང་ཉིད་ཀྱི་མཉམ་དུ་གཞན་རྣམས་ཀྱང་འཁྲིད་ཐུབ་ངེས། དེ་ལྟ་བུའི་སྐྱེས་
བུ་ནི་རང་གིས་རང་ལ་གུས་བཀུར་བྱེད་འོས་སུ་འགྱུར་བ་རེད།
རང་མཐོང་བཟང་པོ། རང་མཐོང་ངན་པ།
༡རང་གིས་རང་ལ་ཆེ་མཐོང་ཡོད་པ། རང་གིས་རང་ལ་དམའ་འབེབས་བྱེད་པ།
༢ རང་གིས་རང་ལ་གདེང་ཚོད་སྐྲུན་པ། རང་གིས་རང་ལ་ཐེ་ཚོམ་ཟ་བ།
༣ རང་གིས་རང་ལ་རིན་ཐང་མཐོང་བ། རང་གིས་རང་ལ་སྐྱོན་འཛུགས་བྱེད་པ།
༤རང་འདོད་ཁས་ལེན་བྱེད་པ། རང་འདོད་བློས་གཏོང་བྱེད་པ།
༥རང་གིས་རང་ལ་བྱམས་པ། རང་དོན་གཙོ་བོར་བྱེདཔ།
༦ རང་ཉིད་ཀྱིས་ཤེས་རྟོགས་བྱེད་པ། རང་ཉིད་བསླུ་བ།
༧ སྒྲིག་རང་ཁུར་བྱེད་པ། རང་སྣང་གང་དྲན་བྱེད་པ།
རང་གིས་རང་ལ་ཚོར་སྣང་ཅི་འདྲ་ཞིག་ཡོད་པ་ལ་རང་མཐོང་ཞེས་བརྗོད་
པ་དང་། རང་གིས་རང་ལ་མཐོང་སྣང་ཅི་འདྲ་ཞིག་ཡོད་པ་ལ་རང་བརྙན་ནམ་རང་
གི་གཟུགས་བརྙན་ཞེས་བརྗོད། ང་ཚོ་སྐྱིད་པོ་ཡོད་པའི་སྐབས་སུ་གཡས་གཡོན་
ཚང་མ་ཡག་པོ་མཐོང་བ་དང༌། ལས་དོན་ཇི་བྱས་ཀྱི་གྲུབ་འབྲས་མཐོ་རུ་འགྲོ་བ།
ཕན་ཚུན་དབར་གྱི་འབྲེལ་བ་ཡང་བཟང་དུ་འགྲོ་བ་རེད། རང་ཉིད་སྐྱིད་པོ་མེད་ན་
གོང་གསལ་ལས་ལྡོག་པ་ཡོང་བ་བདེན་པ་རེད།
རང་མཐོང་ཆེན་པོ་ཞེས་པའི་གོ་དོན་ནི་རང་ཉིད་ལ་ཁེངས་དྲེགས་ཆེན་པོ་
ཡོད་པའི་དོན་མ་རེད། སྐྱེ་བོ་གང་ཞིག་རང་ཉིད་ལ་ཞི་བདེ་མེད་ན་གཞན་ལ་ཞི་
བདེ་སྐྲུན་ཐུབ་ཀྱི་མ་རེད། དཔེར་ན་རང་ཉིད་ལ་གང་ཡང་མེད་ན་གཞན་ལ་གང་
ཡང་སྦྱིན་མི་ཐུབ་པ་བཞིན་རེད། དེ་བཞིན་དུ་གལ་ཏེ་རང་ཉིད་ལ་རང་མཐོང་ཆེ་
བའི་ཁྱད་ཆོས་ཚང་མེད་ན་གཞན་གྱི་མཉམ་དུ་རང་མཐོང་ཆེ་བའི་སྐོར་བརྗེ་རེས་
བྱེད་ཐུབ་ཀྱི་མ་རེད། དེར་བརྟེན་ཐོག་མར་རང་ཉིད་ལ་དྲང་པོའི་ཐོག་ནས་ཞིབ་
འཇུག་མཐར་ཕྱིན་བྱེད་རྒྱུ་ཧ་ཅང་གལ་གནད་ཆེ་བ་ཡིན། ཐ་ན་གནམ་གྲུའི་ནང་
དུའང་སོ་སོའི་ཕྲུ་གུར་སྲོག་རླུང་གི་འབག་མ་གཡོག་སྔོན་དུ་སོ་སོའི་གདོང་ལ་
གཡོག་དགོས་ཞེས་བདེ་འཇགས་ཀྱི་བསླབ་བྱ་བྱེད་པ་མ་ཡིན་ནམ། དེ་འདྲ་བྱེད་
པ་ནི་རང་གཅེས་འཛིན་བྱེད་པ་མིན། མི་གཞན་ཞིག་ལ་གཟུགས་པོའི་ཤུགས་ཀྱི་
སྒོ་ནས་རོགས་རམ་བྱེད་དགོས་ན་རང་ཉིད་ཀྱི་གཟུགས་པོར་ཤུགས་མེད་ན་དེ་
ལྟར་བྱེད་ཐབས་མེད། དེ་བཞིན་རང་ཉིད་ཀྱི་སེམས་ཚོར་བརྟན་པོ་མེད་ན་གཞན་
གྱི་སེམས་ཚོར་བརྟན་པོ་ཡོང་རྒྱུར་རོགས་རམ་བྱེད་མི་ཐུབ།
རང་མཐོང་ཆུང་བའི་རྒྱུ་རྐྱེན།
ང་ཚོ་མའི་མངལ་ནས་སྐྱེས་མ་ཐག་ནས་སོ་སོའི་རང་མཐོང་ནུས་པ་ཡོད་
པ་དང་མེད་པ་གཉིས་ཀ་ཆགས་འགོ་ཚུགས་པ་རེད། ང་ཚོ་སོ་སོ་རང་ཉིད་ཀྱི་
སྐོར་ལ་ཚོར་བ་རིམ་པས་འཕེལ་རྒྱས་འགྲོ་བཞིན་ཡོད་པ་དེར་གཞན་གྱིས་གནོན་
ཤུགས་ཐེབས་ནས་འབུར་ཐོན་ཡོང་བ་རེད།
རང་ཉིད་བརྙས་པའི་གཏམ། ཡང་ན་ངན་གཏམ་རང་འགུལ་སྐུལ་མ།
རང་ཉིད་ལ་བརྙས་པའི་གཏམ་ཞེས་པ་ནི་ང་ཚོས་ཚོར་སྣང་ཡོད་པའམ་མེད་
པ་གང་རུང་ངང་ནས་རང་ཉིད་ལ་གཤམ་གསལ་གླེང་མོལ་བྱེད་པ་ལ་ཟེར།
 ང་དྲན་པ་བརྟན་པོ་མེད།  ང་ཨང་རྩིས་སྐྱོ་པོ་ཡོད།
ང་ལུས་རྩལ་ཡག་པོ་མེད། ང་ཐང་ཆད་སོང་།
གླེང་མོལ་འདི་རིགས་ཀྱིས་རང་ཉིད་བརྙས་པའི་ནུས་པ་བསྐྱར་སྣོན་བྱེད་པ་
དང༌། རང་ཉིད་ཐུར་དུ་འདྲེན་པ་བྱེད། རིང་པོ་མ་ཕྱིན་པར་སོ་སོའི་སེམས་ཀྱིས་
འདི་ཐོག་ཡིད་ཆེས་བྱེད་འགོ་འཛུགས་པ་དང༌། རིམ་བཞིན་རང་ཉིད་ཀྱི་གོམས་
གཤིས་དེ་ལྟར་དུ་འགྱུར། གླེང་མོལ་འདི་རིགས་ནི་རང་འདོད་རང་གིས་སྒྲུབ་པའི་
ལུང་བསྟན་ལྟ་བུར་གྱུར་པ་རེད།
ཁོར་ཡུག
ནང་ཁྱིམ། ཕ་མས་རང་གི་ཕྲུ་གུར་ལག་རྟགས་ཡག་ཤོས་སྤྲོད་པ་ནི་ཕྲུ་གུ་
རང་ཉིད་ཀྱི་རྩ་བ་དེ་རེད། ནང་མིའི་ཤིང་སྡོང་གི་ནང་ནས་གལ་ཆེ་ཤོས་དེ་དེའི་
རྩ་བ་རེད། སློབ་གྲྭའི་དགེ་རྒན་ཞིག་གིས་བུ་མོ་ཞིག་གི་ཧ་ཅང་ལེགས་པའི་ཡ་
རབས་བཟང་སྤྱོད་དང༌། ཞི་འཇམ་ཆེ་བའི་གོམས་གཤིས་ཤེས་རྟོགས་བྱུང་རྗེས།
ཁྱེད་རང་ལ་ཡ་རབས་བཟང་སྤྱོད་དང་ཞི་འཇམ་ཆེ་བ་འདི་འདྲ་སུས་བསླབས་བྱུང་
ངམ་ཞེས་དྲིས་པར་བུ་མོ་དེས། སུ་གཅིག་གིས་བསླབས་མ་བྱུང༌། འདི་ནི་ང་ཚོའི་
ནང་མིའི་ནང་རྒྱུགས་ནས་ཡོང་གི་ཡོད་ཅེས་ལན་འདེབས་ཞུས་འདུག
གསོ་སྐྱོང༌།
བརྩེ་བའི་ཡུལ་མི་རྣམས་ལ། ཁྱེད་རྣམས་ཀྱིས་རྒྱུ་ནོར་གསོག་སྒྲུབ་ཡོང་
བའི་ཆེད་དུ་ས་རྡོ་རེ་རེ་འབྲད་འབྲད་གཏོང་བ་དང་སྔོག་འདོན་བྱས་ཀྱང་རྗེས་སུ་
ཁྱེད་རྣམས་ཀྱིས་(ད་ལྟའི་ལས་ཀའི་)བྲོ་བ་མྱོང་ཆོག་ཡོད་པའི་ཕྲུ་གུ་རྣམས་ལ་བདག་
གཅེས་ཆུང་ངུ་ལས་མི་བྱེད་པ་ཅི་ཡིན་ནམ། ཞེས་སྐུ་ཞབས་Socrates མཆོག་
གིས་གསུངས།
ང་ཚོ་སོ་སོའི་ཕྲུ་གུ་འཚར་ལོངས་ཡག་པོ་ཡོང་ཆེད་སོ་སོའི་ཡོང་འབབ་ཀྱི་
དངུལ་ཕྱེད་ཀ་ཙམ་དང༌།དེ་ལས་ཉིས་ལྡབ་ཀྱི་དུས་ཚོད་གཏོང་དགོས། བྱིས་པའི་
སྐབས་སློབ་སྦྱོང་བྱེད་པའི་དཀའ་ངལ་ནི་དར་མའི་དུས་སུ་ཤེས་ཡོན་མེད་པའི་
སྡུག་བསྔལ་ལས་ཆུང་བ་རེད།
ཕ་མ་རང་མཐོང་ཆེན་པོ་ཡོད་མཁན་རྣམས་ཀྱིས་སོ་སོའི་ཕྲུ་གུ་ལ་བཟང་
ཕྱོགས་ཐོག་ནས་ཡིད་ཆེས་བྱེད་སྟངས་དང༌། བཟང་སྤྱོད་སོགས་བསླབས་པའི་སྒོ་
ནས་གདེང་ཚོད་དང༌། རང་མཐོང་ཆེན་པོ་སྐྲུན་ཐབས་བྱེད། ཕ་མ་རང་མཐོང་ཆུང་
བ་ཡོད་མཁན་རྣམས་ཀྱིས་དེ་དག་ལས་ལྡོག་སྟེ་བྱེད་པ་བདེན་པ་རེད།
རང་ཉིད་ལ་ཕ་མ་དྲང་པོ་ཐོབ་པ་ནི་ནོར་སྐལ་ཆེན་པོ་ཞིག་རེད། ཕ་མས་
དྲང་པོ་མ་ཡིན་པའི་ལས་དོན་ནང་དུ་ཞུགས་པས་ཕྲུ་གུར་མིག་དཔེ་ངན་པ་སྟོན་གྱི་
རེད། ཕྲུ་གུར་མིག་དཔེ་བཟང་ཤོས་སམ་སློབ་སྟོན་པ་ཡག་ཤོས་ནི་སོ་སོའི་ཕ་མ་
དང༌། གཉེན་ཚན། ཡང་ན་སྤྱི་ཚོགས་ནང་དུ་ཆེ་མཐོང་ཡོད་པའི་དགེ་རྒན་རྣམས་
རེད། འཚར་ལོངས་བྱེད་བཞིན་པའི་ཕྲུ་གུ་རྣམས་ཀྱིས་གོ་གནས་མཐོ་པོ་ཅན་གྱི་
མི་སྣ་རྒན་རབས་རྣམས་ལ་མིག་དཔེར་ལྟ་བ་རེད།
ཁྲ་ཆུང་མིག་གིས་ཁྱེད་ལ་ལྟ།
ཀེམ་ཀེམ་གཡོ་བའི་མིག་ཟུང་གིས། །ཉིན་མཚན་ཀུན་ཏུ་ཁྱེད་ལ་ལྟ། །
རྣ་མཆོག་ཆུང་ཆུང་འདི་རྣམས་ཀྱིས། །ཉིད་ཀྱིས་གང་བརྗོད་མྱུར་དུ་འཛིན། །
ལག་པ་ཆུང་ཆུང་འདི་རྣམས་ཀྱིས། །ཁྱེད་ཀྱིས་ཅི་བགྱིས་བྱ་བ་ཀུན། །
བྱེད་པར་འདོད་པའི་སྤྲོ་བ་བྱེད། །ཁྱེད་ཉིད་ལྟ་བུ་ཆགས་ཉིན་དེ།།
ཡོང་བར་རྨི་ལམ་གཏོང་བཞིན་པའི།།བུ་ཆུང་མིག་དཔེར་ཁྱེད་ཉིད་ལགས། །
བློ་གྲོས་ཅན་གྱི་མཆོག་ཀྱང་ལགས། །བུ་ཆུང་དེ་ཡི་སེམས་ཀྱི་ནང༌། །།
ཉིད་ལ་དྭོགས་པ་ནམ་ཡང་མེད། །ཁོ་པས་ལྷག་བསམ་རྣམ་དག་གིས། །
ཁྱེད་ཀྱིས་གང་བརྗོད་གང་བྱེད་ལ།།སེམས་ཀྱི་གཏིང་ནས་ཡིད་ཆེས་བྱེད། །
ནམ་ཞིག་ཁྱེད་ལྟར་ལོངས་པའི་སྐབས། །ཁྱེད་ཀྱིས་གང་བྱས་གང་སྨྲས་འཛིན། །
ཁྱེད་ཀྱི་བཀའ་བསྒོས་ཇི་བཞིན་སྒྲུབ། །མིག་བགྲད་སྐྱེས་བུ་ཆུང་ངུ་དེས། །
ཁྱེད་ཉིད་རྟག་ཏུ་འགྲིག་པར་འཛིན།།ཁོ་པའི་མིག་ནི་རྟག་ཏུ་ཕྱེ། །
ཉིན་དང་མཚན་དུ་ལྟ་ལྟ་སྡོད། །ཁྱེད་ཀྱིས་ཉིན་རེར་ཅི་བྱས་རྣམས།།།
ཁྱེད་ཉིད་ལྟ་བུ་ལོངས་འདོད་ཀྱི། །རེ་སྒུག་བྱེད་པའི་བུ་ཆུང་དེས། །
མིག་དཔེའི་ཚུལ་དུ་གཟུང་བར་བྱེད༎
ཕྲུ་གུ་ཞིག་སྒྲིག་ཁྲིམས་ནང་དུ་གནས་སྡོད་མི་ཐུབ་པའམ་ཁྲིམས་འགལ་ཅན་བཟོ་
མཁན་གང་དང་གང་རེད་དམ།
ཁྱེད་རང་གིས་ཁོ་པར་ཅ་དངོས་ཐམས་ཅད་ལ་རིན་གོང་རྒྱག་དགོས་པ་
བསླབས་ན། ཁོས་རང་ཉིད་ཀྱི་དྲང་ཚུགས་ཀྱི་གཤིས་ཀ་དེ་ཡང་ཚོང་རར་
སྐེལ་གྱི་རེད།
ཁོ་པར་རང་ཉིད་ཀྱིས་བཟུང་བའི་ལྟ་ཚུལ་འདི་དང་འདི་ཡིན་ཞེས་མ་
བསླབས་ན། ཁོ་པ་ཕྱོགས་གང་སར་ལྷུང་དུ་འཇུག་གི་རེད།
ཁོ་པར་རྒྱལ་ཁ་ཐོབ་པ་བྱེད་པ་ཁོ་ན་ལས་གཞན་གང་ཡང་མེད་པའི་ཡིད་
ཆེས་སྐྱེད་དུ་བཅུག་ན། ཁོ་པས་ཐབས་ཤེས་བཟང་ངན་ལ་མ་ལྟོས་པར་
རྒྱལ་ཁ་ཐོབ་པ་ཁོ་ནར་འབད་བརྩོན་བྱེད་ཀྱི་རེད།
བྱིས་པ་ཆུང་ངུའི་སྐབས་ནས་ཁོ་པར་མཁོ་གནད་གང་དགོས་སྤྲད་ན། ཁོ་
པའི་སེམས་ཀྱི་ནང་དུ་ཁོ་པའི་མི་ཚེ་ལ་འཚོ་བ་སྦྱར་རྒྱུ་འཛམ་བུ་གླིང་གི་
མི་རྣམས་ཀྱི་འགན་ཡིན་པས་དགོས་མཁོ་ཅི་མཆིས་སྡེར་མའི་ནང་དུ་
བཤམས་ནས་ཁོ་པར་སྤྲོད་དགོས་པའི་ཡིད་ཆེས་སྐྲན་གྱི་རེད།
ཁོ་པས་གླེང་མོལ་ཛོར་པོ་བྱེད་སྐབས་གད་མོ་ཤོར་ནས་བསྡད་ན། ཁོ་པར་
གཞན་གྱི་མདུན་དུ་སྣང་བ་འགྲོ་པོ་ཡོད་པའི་འདུ་ཤེས་སྐྱེད་པར་བྱེད།
རང་ལོ་༢༡ མ་ཟིན་བར་ཁོ་པར་བཟང་སྤྱོད་ཀྱི་བསླབ་བྱ་གང་ཡང་མི་
སྟོན་པར། རང་ལོ་༢༡ གི་རྗེས་ཁོ་པ་རང་ཉིད་ཀྱི་འགྲོ་སྟངས་ཁོ་པ་རང་
ངོས་ནས་བྱེད་དུ་འཇུག་པ།
ཁོ་པར་ལམ་སྟོན་དམིགས་བསལ་མེད་པར་འདེམས་ཀ་གང་མང་སྤྲོད་པ་
དང་། འདེམས་ཀ་རེ་རེར་ལེགས་ཉེས་གང་ཡོད་སྐོར་གྱི་སློབ་སྟོན་གང་
ཡང་མི་བྱེད་པ།
ཁོ་པའི་གདེང་ཚོད་ཉམས་རྒུད་དུ་འགྲོ་བར་དོགས་ནས་ཁོ་པ་ནོར་འཁྲུལ་
ཡིན་སྐོར་ནམ་ཡང་མ་སྨྲས་པ་ལ་བརྟེན་ནས་གལ་ཏེ་ཁོ་པས་བྱས་ཉེས་
ཤིག་བྱས་པ་ལ་བརྟེན་ནས་འཛིན་བཟུང་དོ་དམ་བྱུང་སྐབས་སྤྱི་ཚོགས་
ལ་མ་དགའ་བའི་ཚོར་བ་སྐྲུན་པ་རེད།
ཁོ་པས་གཡུགས་བཞག་པའི་ཅ་ལག་དཔེར་ན་དེབ་དང༌། ལྷམ། གྱོན་
ཆས་སོགས་ཡོད་པ་རྣམས་ཁྱེད་རང་གིས་སྒྲུག་པ་དང༌། ཁོ་པའི་ཆེད་དུ་
བྱེད་དགོས་གང་ཡོད་ཚང་མ་ཁྱེད་རང་གིས་བྱེད་པ་དེ་དག་གིས་ཁོ་པ་
རང་ཉིད་ཀྱི་འགན་ཡོངས་རྫོགས་གཞན་ལ་དཀྲི་ཐུབ་པའི་ནུས་པ་སྤེལ་
ཐབས་བྱེད་པ་རེད།
ཁོ་པའི་ཉིན་རེའི་ཟ་མ་ལ་དོ་སྣང་བྱེད་པ་མ་གཏོགས་ཁོ་པ་རང་ཉིད་ཀྱི་
འདོད་པ་ལྟར་དེབ་ཀློག་པ། ལྟད་མོ་ལྟ་བ། གཞས་ཉན་པ་སོགས་བྱེད་
དུ་བཅུག་ནས་སེམས་ནང་དུ་གད་སྙིགས་གང་དང་གང་བླུགས་ཀྱང་སྣང་
མེད་དུ་གཏོང་བ།
རོགས་པ་ཚོས་ནང་ནས་ཆེས་མཐོང་ཡོང་བ་ལ་ཁོ་ཚོའི་མཉམ་དུ་གཤིབ་
སྟེ་འབྲེལ་འདྲིས་བྱེད་དགོས།
ཁོ་པའི་མདུན་དུ་ཕ་མ་གཉིས་ཡང་ཡང་ཁ་རྩོད་བྱས་ན་ནམ་ཞིག་ཏུ་ནང་
མི་ཁ་བྲལ་བྱུང་སྐབས་ཁོ་པར་ཡ་མཚན་མི་སྐྱེ།
ཁོ་པར་དངུལ་ཅི་དགོས་སྤྲོད་པ། འོན་ཀྱང་དངུལ་གྱི་རིན་ཐང་དང་དངུལ་
ལ་ཆེ་མཐོང་དགོས་སྐོར་ནམ་ཡང་མ་བསླབས་ན་ཁྱེད་རང་ལ་དངུལ་མེད་
པའི་དཀའ་ངལ་འཕྲད་པ་བཞིན་ཁོ་པར་ཡང་འཕྲད་ཡོང་སྙམ་པའི་ཚོར་
བ་ནམ་ཡང་མི་སྐྱེ།
དབང་པོ་ལྔའི་དགོས་མཁོ་དཔེར་ན་བཟའ་བ་དང་། བཏུང་བ། གྱོན་ཆས་
དུས་ཐོག་མ་ཐོབ་ན་མི་ཚེར་ཞེ་ལོག་ཡོང་སྙམ་ནས་ཁོ་པས་དེ་དག་བག་
མེད་དུ་སྤྱོད་པར་དགའ་ཚོར་བྱེད་པ།
ཁྱིམ་མཚེས་དང་དགེ་རྒན་སོགས་དང་མ་མཐུན་པ་བྱུང་སྐབས། ཁོང་
རྣམས་ཀྱིས་ཁོ་པར་དྲང་པོ་བྱེད་ཀྱི་མེད་པ་རྒྱུ་མཚན་དུ་དྲངས་ནས་ཁོ་
པའི་རྒྱབ་རྩ་བྱེད་པ།
ཁོ་པར་དངོས་འབྲེལ་དཀའ་ངལ་འཕྲད་སྐབས་ངས་ཁྱེད་ལ་དེ་ལྟར་མི་
ཡོང་བའི་འབད་བརྩོན་གང་ཐུབ་བྱས་ཀྱང་གྲུབ་འབྲས་བྱུང་མ་སོང་ཞེས་
སོགས་བརྗོད་དེ་རང་ཉིད་ལ་ཁག་དཀྲི་མེད་པར་བཟོ་བ།
སྒྲིག་ཁྲིམས་ཀྱིས་རང་དབང་འཕྲོག་པའི་བསམ་ཚུལ་གྱིས་རང་གི་ཕྲུ་གུ་
གང་འདོད་ལྟར་བྱེད་དུ་འཇུག་པ།
ཁོ་པར་རང་དབང་གི་སློབ་སྦྱོང་སྤྱོད་པའི་ཆེད་དུ་ནང་དུ་ཕ་མའི་བཀོད་
བྱུས་ཀྱི་ཚབ་ཏུ་ཕ་ཚབ་དང་མ་ཚབ་ཀྱི་བཀོད་བྱུས་འདེམས་ཀ་བྱེད་པ།
ཕྲུ་གུས་རང་ཉིད་གནས་སྡོད་བྱེད་སྟངས་ནས་སྦྱོང་བ་རེད།
གལ་ཏེ་ཕྲུ་གུ་ཞིག་སྐྱོན་བརྗོད་ཀྱི་ནང་དུ་བསྡད་ན།ཁོས་ཉེས་འཛུགས་བྱེད་སྟངས་ཤེས།
གལ་ཏེ་ཕྲུ་གུ་ཞིག་བསྔགས་བརྗོད་ཀྱི་ནང་དུ་བསྡད་ན།ཁོས་རྗེས་སུ་ཡི་རང་བྱེད་སྟངས་ཤེས།
གལ་ཏེ་ཕྲུ་གུ་ཞིག་ཞེ་སྡང་ནང་དུ་བསྡད་ན།ཁོས་འཛིང་སྟངས་ཤེས།
གལ་ཏེ་ཕྲུ་གུ་ཞིག་བཟོད་པའི་ནང་དུ་བསྡད་ན།ཁོས་བཟོད་བསྲན་བྱེད་སྟངས་ཤེས།
གལ་ཏེ་ཕྲུ་གུ་ཞིག་འཕྱ་སྨོད་ནང་དུ་བསྡད་ན།ཁོས་ངོ་ཚ་སྨིན་པོ་བྱེད་སྟངས་ཤེས།
གལ་ཏེ་ཕྲུ་གུ་ཞིག་བློ་སྟོབས་སྤེལ་བའི་ནང་དུ་བསྡད་ན།ཁོས་གདེང་ཚོད་བྱེད་སྟངས་ཤེས།
གལ་ཏེ་ཕྲུ་གུ་ཞིག་ངོ་ཚའི་ནང་དུ་བསྡད་ན།ཁོས་ཉེས་ཅན་ཡིན་པ་ཚོར་ཐུབ།
གལ་ཏེ་ཕྲུ་གུ་ཞིག་མོས་མཐུན་ནང་དུ་བསྡད་ན།ཁོས་རང་ཉིད་ལ་དགའ་ཐབས་བྱེད་ཤེས།
གལ་ཏེ་ཕྲུ་གུ་ཞིག་དྲང་པོའི་ནང་དུ་བསྡད་ན།ཁོས་ཉེ་རིང་མེད་པ་བྱེད་ཤེས།
གལ་ཏེ་ཕྲུ་གུ་ཞིག་སྲུང་སྐྱོབ་ནང་དུ་བསྡད་ན།ཁོས་དམ་ཚིག་བརྟན་པོ་ཡོང་ཐབས་ཤེས།
གལ་ཏེ་ཕྲུ་གུ་ཞིག་ཁས་ལེན་ནམ་ངོས་ལེན་དང་གྲོགས་པོའི་འདུ་ཤེས་ནང་དུ་བསྡད་ན།
ཁོས་འཛམ་བུ་གླིང་འདིའི་ནང་བརྩེ་བ་འཚོལ་སྟངས་ཤེས།
ཕྲུ་གུ་རྣམས་ཀྱིས་རང་ཉིད་ལ་གང་ལག་སོན་བྱུང་བ་རྣམས་སྤྱི་ཚོགས་ལ་
ཕྱིར་སྤྲོད་ཀྱི་རེད།
རང་ཉིད་ཀྱི་གདེང་ཚོད་སྐྲུན་པ།
ཁྱོ་ཤུག་ན་གཞོན་གཉིས་ཀྱིས་ཉིན་ལྟར་ལས་ཀར་མ་ཐོན་སྔོན་དུ་ཁོ་རང་
གཉིས་ཀྱི་བུ་མོ་དེ་ཉིན་མོའི་ཕྲུ་གུ་གསོ་སྐྱོང་ཁང་དུ་བཅོལ་བ་རེད། ཁོ་པ་རྣམས་
ཁ་གྱེས་མ་བྱས་སྔོན་དུ་ཕན་ཚུན་གྱི་ལག་པར་འོ་རེ་བྱེད་པ་དང་འོ་དེ་སོ་སོའི
ཨམ་ཧྲག་ནང་དུ་ཉར་བ་རེད། བུ་མོ་དེ་ཉིན་གང་གཅིག་པུར་སྡོད་སྐབས་ཡུལ་པོ་
བྱུང་ཚེ་ཨམ་ཧྲག་ནང་གི་འོ་དེ་རང་ཉིད་ཀྱི་མཁུ་ཚོས་སྟེང་དུ་འཇོག་པ་རེད། བྱེད་
ལས་འདིས་ས་ཐག་རིང་ཡང་ཁོ་པ་གཉིས་མཉམ་དུ་ཡོད་པའི་ཚོར་བ་སྐྲུན་པ་རེད།
དེ་འདྲ་ནི་ངོ་མཚར་བ་ཞིག་མ་རེད་དམ།
ཤེས་ཡོན།
རྨོངས་པའམ་མ་ཤེས་པ་ནི་ངོ་ཚ་དགོས་པ་མིན། འོན་ཀྱང་ཤེས་འདོད་མི་
བྱེད་པ་ནི་དེ་ལྟར་རེད། མིག་དཔེར་འོས་པ་རྣམས་ཀྱིས་དཔེ་མཚོན་ཐོག་ནས་
སློབ་སྦྱོང་སྤྲོད་པ་རེད། འཚར་ལོངས་བྱེད་བཞིན་པའི་བྱིས་པ་རྣམས་ལ་བཟང་
སྤྱོད་བསླབས་པ་རྣམས་མི་ཚེ་ཧྲིལ་པོའི་ནང་དུ་སོ་སོའི་ཆ་ཤས་ལྟ་བུར་སྡོད་པ་
རེད། དེ་ལྟ་བུ་ནི་ལས་རིགས་ཚང་མ་དཔེར་ན་ཁྲིམས་དཔོན། གཞུང་ཞབས་པ།
སྐོར་སྲུང་བ། ཆབ་སྲིད་པ། རྩིས་པ། ཁྲིམས་རྩོད་པ། བོགས་ལེན་པ་སོགས་ལ
ངེས་པར་དུ་མཁོ་བ་རེད། བཟང་སྤྱོད་ནི་དྲང་པོ་ལས་ཧ་ཅང་ཁྱབ་ཆེ་བ་རེད། དེ་ནི་
དྲང་པོའི་གཞི་རྟེན་ལྟ་བུ་རེད། ལོ་གཞོན་རྣམས་འཆར་སྣང་ལ་སེམས་པ་ཤོར་དོད་
པོ་རེད། ཁོ་པ་ཚོའི་མིག་དཔེ་ལྟ་ཡུལ་སོ་སོའི་ཕ་མ་དང་། དགེ་རྒན། ཆབ་སྲིད་
འགོ་འཁྲིད་པ་རྣམས་ཀྱིས་སྤོབས་པ་དང་ལྡན་པའི་ཐོག་ནས་མགོ་སྐོར་གཏོང་བ་
དང་། རྐུན་མ་ཆུང་ཆུང་དཔེར་ན་མགྲོན་ཁང་གི་ཨ་ཅོར། ཡང་ན་ཟ་ཁང་གི་གྲི་ཆུང་
ལྟ་བུ་བརྐུས་ན་གཤམ་གསལ་ཡོང་གི་ཡོད།
ཁོ་པ་རྣམས་རེ་བ་སྟོང་པར་འགྲོ་བ།
ཁོ་པ་རྣམས་སོ་སོའི་མིག་དཔེ་ལྟ་ཡུལ་རྣམས་ལ་གུས་ཞབས་བརླག་པ།
མ་རབས་སྤྱོད་པ་འདི་རིགས་རྒྱུན་མར་མཐོང་ན་རིམ་བཞིན་ཁོ་པ་ཚོའི་
གོམས་གཤིས་སུ་འགྱུར་ངེས།
མིག་དཔེ་སྐྱོ་པོ།
དགེ་རྒན་ཞིག་གིས་ཁོང་རང་གི་སློབ་ཕྲུག་ཞིག་ལ་ཁོ་པའི་ཕའི་འཚོ་བ་གང་
ཡིན་དྲིས་པར་སློབ་ཕྲུག་དེས། ངས་གསལ་པོ་ཤེས་ཀྱི་མེད། ཡིན་ནའང་ངས་འོབ་
ཚོད་བྱས་ན་ཁོང་སྨྱུ་གུ་དང་། ཞ་སྨྱུག གློག་གི་ཤེལ་ཏོག ཤོག་བུའི་ལག་ཕྱིས་
བཟོ་མཁན་ཡིན་ངེས་འདུག གང་ཡིན་ཞེ་ན། ཁོང་གིས་འདི་ཚོ་ཉིན་ལྟར་དགུང་
ཚིགས་བླུག་སྣོད་ནང་དུ་འཁྱེར་ཡོང་གི་འདུག་ཅེས་ཞུས་པ་རེད།
འོས་པོའམ་རན་པོ་མེད་པའི་མཚུངས་སྡུར་བྱེད་པ།
མཚུངས་སྔར་འོས་པོ་བྱེད་པ་ནི་འགྲིག་ཀྱང་མི་འོས་པ་བྱེད་པ་དེས་མི་ལ་
དམའ་འབེབས་བྱེད་པ་རེད། ཁྱེད་རང་དང་གཞན་གཉིས་མཚུངས་སྡུར་བྱེད་པ་ནི་
ཕན་ཚུན་དབར་འགྲན་སེམས་བློ་རྒྱ་སྤེལ་ནས་གྲུབ་འབྲས་མཐོ་རུ་གཏོང་ཐབས་
བྱེད་པ་རེད། རང་མཐོང་ཆེ་བའི་མི་རྣམས་ནི་གཞན་དང་མཚུངས་སྡུར་མི་བྱེད་པར་
རང་ཉིད་ཀྱི་གྲུབ་འབྲས་མཐོ་རུ་གཏོང་ཐབས་བྱེད། ཁོང་རྣམས་སོ་སོར་འགྲན་སྡུར་
བྱེད། ཁོང་ཚོས་སོ་སོའི་ནུས་པ་དང་གྲུབ་འབྲས་གཉིས་སྡུར་བར་བྱེད་
གྲུབ་འབྲས་སོན་པ་དང་ཕམ་ཉེས་བྱུང་བ་ནི་ཆུའི་གཉེར་མའི་རྐྱེན་དང་འདྲ།
གྲུབ་འབྲས་སོན་པ་གཅིག་གིས་གྲུབ་འབྲས་སོན་པ་གཞན་སྐྱེད་འཕེལ་བྱེད་
ཅིང༌། ཕམ་ཉེས་གཅིག་གིས་ཕམ་ཉེས་གཞན་སྐྱེད་འཕེལ་བྱེད། ཅེས་པའི་བརྗོད་
པ་འདི་ལ་བདེན་པ་ཆེན་པོ་འདུག རྩེད་མོའི་ནང་དུ་རྩེད་མོ་རྩེ་ཕུད་པ་དེའི་སྙིང་
སྟོབས་དམའ་པོ་ཡོད་པའི་སྐབས་སུ་གཞན་རྣམས་ཀྱང་དེ་མཚུངས་སུ་འགྱུར་བ་
རེད། དེ་འདྲའི་གནས་བབ་བྱུང་བའི་སྐབས་སློབ་སྟོན་པ་དེས་རྩེད་མོ་དེ་ཁ་གཏད་
པ་ཤུགས་ཆེན་ཞིག་དང་འགྲན་དུ་མི་འཇུག གང་ཡིན་ཞེ་ན། གལ་ཏེ་ཕམ་ཉེས་
བྱུང་ན་རྩེ་མོ་བ་དེའི་རང་མཐོང་ད་དུང་ཆུང་དུ་འགྲོ་ངེས་རེད། ཁོའི་སྙིང་སྟོབས་
སམ་གདེང་ཚོད་བསྐྱར་གསོ་ཡོང་ཐབས་སུ་སློབ་སྟོན་པ་དེས་ཁ་གཏད་སྐྱོ་བ་
ཞིག་དང་འགྲན་དུ་འཇུག་པ་དང༌། འགྲན་སྡུར་དེ་ལ་རྒྱལ་ཁ་ཐོབ་པ་དེས་རྩེ་མོ་བ་
དེའི་རང་མཐོང་ཆེ་རུ་གཏོང༌། དེ་རྗེས་ཁ་གཏད་པ་ཕྲན་བུ་ཤུགས་ཆེ་བ་ཞིག་དང་
འགྲན་དུ་འཇུག་པ་དང༌། དེ་ལས་རྒྱལ་ཁ་ཐོབ་པ་དེས་ཁོ་པའི་གདེང་ཚོད་ད་དུང་
མཐོ་རུ་གཏོང་བ་རེད། དེ་འདྲ་བྱེད་ཀྱིན་བྱེད་ཀྱིན་མཐའ་མ་ཁ་གཏད་པ་ཤུགས་ཆེ་
ཤོས་དེ་དང་འགྲན་དུ་བཅུག་སྟེ་དཔའ་བོའི་གོ་གནས་དེ་འཐོབ་པར་བྱེད།
གྲུབ་འབྲས་སོན་པ་རེ་རེའི་རྗེས་གདེང་ཚོད་མཐོ་རུ་ཕྱིན་པའི་རྐྱེན་གྱིས་
གྲུབ་འབྲས་རྗེས་མ་དེ་ལས་སླ་པོར་སོན་ཐུབ་པ་ཡོང་བ་རེད། རྒྱུ་མཚན་དེ་འདྲ་
ལ་བརྟེན་ནས་ཕ་མ་དང༌། དགེ་རྒན། ལམ་སྟོན་པ་སུ་ཡིན་གྱིས་ཕྲུ་གུར་བྱེད་སྒོ་
ལས་སླ་པོ་ནས་འགོ་འཛུགས་བྱེད་པ་རེད། བྱེད་སྒོ་གཅིག་ཆ་ཚང་བྱེད་ཐུབ་པ་ལ་
བརྟེན་ནས་གདེང་ཚོད་དང་རང་མཐོང་ཆེ་རུ་འགྲོ་བ་རེད། ང་ཚོའི་ལས་འགན་ནི
གྲུབ་འབྲས་མ་སོན་པའི་ལྕགས་ཐག་དེ་གཅོད་ཐུབ་པ་དང༌། རང་ཉིད་དང་ཕྲུ་གུ་
རྣམས་གྲུབ་འབྲས་སོན་པའི་ལྕགས་ཐག་ནང་དུ་འགྲོ་ཐུབ་པ་བྱེད་རྒྱུ་དེ་རེད།
ཕམ་ཁ་ཅན་དང་ཕམ་པའི་དབར་མགོ་རྙོག་གམ་གསལ་ཁ་འབྱེད་དཀའ།
གྲུབ་འབྲས་སོན་པ་ནི་བརྒྱ་ཆ་༩༩ཕམ་ཁ་རེད། ཅེས་སྐུ་ཞབས་Soichiro Hondaལགས་ཀྱིས་གསུངས།
ལས་དོན་གང་ཞིག་ཏུ་ཕམ་པའི་མི་རྣམས་སེམས་ཤུགས་ཆག་ནས་རང་
ཉིད་ཕམ་ཁ་ཅན་དུ་ངོས་འཛིན་བྱེད་པ་རེད། དེ་འདྲ་བྱེད་པའི་རྒྱུ་མཚན་ནི་ཕམ་པ་
དེ་ཕམ་ཁ་ཅན་དང་གཅིག་མཚུངས་མ་ཡིན་པ་ངོ་སྤྲོད་མ་ཐུབ་པའི་རྐྱེན་གྱིས་རེད།
ང་ཕམ་སྲིད་པ་རེད། ཡིན་ནའང་ང་ཕམ་ཁ་ཅན་ཞིག་མིན། གཞན་གྱིས་ང་ལྐུག་པ་
བཟོ་སྲིད་པ་རེད། ཡིན་ནའང་ང་ལྐུགས་པ་ཞིག་མིན། ལས་དོན་བསྐྱུར་བའམ་དེ་
ལས་ཐར་ཐབས་བྱས་ན་ཕམ་ཁ་ཅན་དུ་གྱུར་པ་རེད།
ཕ་མ་དང་། དགེ་རྒན། སློབ་སྟོན་པ་རྣམས་ཀྱིས་དངོས་ཡོད་དང་མི་མཚུངས་པའི་
ལས་དོན་ཡང་དག་པ་ཡོང་བའི་རེ་བ་བྱེད་པ།
དཔེར་ན་ཕྲུ་གུ་ཞིག་གིས་ཡིག་རྒྱུགས་གྲུབ་འབྲས་ཤོག་ལྷེའི་ནང་དུ་ཨང་
ཀིའི་གོ་རིམ་ཀ་ཅན་ལྔ་དང་ཁ་ཅན་གཅིག་ཡོད་པ་ཞིག་འཁྱེར་ཡོང་སྐབས་ཕ་མས་
གྲུབ་འབྲས་ཤོག་ལྷེ་མཐོང་མ་ཐག་ཏུ་སློབ་ཚན་འདི་ལ་ཁ་ཅིའི་ཕྱིར་ཐོབ་པ་རེད་
དམ། ཀ་མ་ཐོབ་པ་གང་བྱས་པ་རེད་དམ། ཞེས་ཟེར་བ་མ་གཏོགས་སློབ་ཚན་ལྔ་
ལ་ཀ་ཐོབ་པར་བསྔགས་བརྗོད་བྱས་པའི་རྗེས་སུ་སློབ་ཚན་གཅིག་ལ་ཁ་ལས་མ་
ཐོབ་པའི་འདྲི་ཞིབ་བྱེད་དམ། དེ་ལྟར་ནམ་ཡང་མི་བྱེད་པ་རེད།
ཕྲུ་གུ་དེས་སློབ་ཚན་ལྔ་ལ་ཀ་ཐོབ་པ་དེར་བསྟོད་བསྔགས་ཡོང་བའི་རེ་བ་
བྱེད་བཞིན་ཡོད་རེད། ཕ་མ་ཡིན་པའི་ཆ་ནས་དང་ཐོག་སློབ་ཚན་ལྔ་ལ་ཀ་ཐོབ་
པར་བསྔགས་བརྗོད་བྱས་རྗེས་ཐེངས་རྗེས་མའི་ཡིག་རྒྱུགས་ནང་སློབ་ཚན་ཚང་
མར་ཀ་ཐོབ་ཐུབ་པའི་རེ་བ་ཡོད་ཚུལ་འགྲེལ་བཤད་གསལ་པོ་བྱེད་དང༌། དེ་ལྟར་
ཡོང་ཆེད་དུ་ཕྲུ་གུར་རོགས་རམ་གང་དགོས་སྤྲོད་ཐུབ་པ་བྱེད་དགོས། གལ་ཏེ་ང་
ཚོས་ཤེས་ཚད་དམའ་རུ་བཏང་ན་ཡིག་རྒྱུགས་རྗེས་མའི་ནང་གྲུབ་འབྲས་ཀྱི་རིམ་
པ་ཡང་དམའ་རུ་ཕྱིན་ནས་རེ་བ་ལྟར་མི་ཡོང་བའི་ཉེན་ཁ་ཆེན་པོ་ཡོད་རེད།
དེ་བཞིན་ལས་བྱེད་པ་གང་ཞིག་གིས་ལས་དོན་འགྲིག་པ་བརྒྱ་ལྷག་བྱེད་
པ་དང༌། མ་འགྲིག་པ་གཅིག་བྱུང་ན་འགོ་འཛིན་དེས་ཁོ་པར་འགྲེལ་བརྗོད་ཇི་
ལྟར་བྱེད་མིན་ཧོབ་ཚོད་བྱེད་དང༌། དེར་བརྟེན་ལེགས་ཆ་རྣམས་ངོས་འཛིན་བྱེད་
དགོས། འོན་ཀྱང་། (ལས་བབ་ཀྱི)གནས་ཚད་ག་དུས་ཀྱང་དམའ་རུ་གཏོང་མི་ཉན།
སྒྲིག་ཁྲིམས་མེད་པ།
སྒྲིག་ཁྲིམས་ཀྱི་གོ་དོན་གང་རེད་དམ།དཀའ་ངལ་འཕྲད་པ་དང་ནོར་འཁྲུལ་
བཏང་བ་ཕྱིར་བཅོས་བྱེད་པ་ཞིག་ལ་སྒྲིག་ཁྲིམས་ཞེས་ཟེར་བ་རེད་དམ། དེ་ནི་
གོང་མས་ཁྲལ་ལྟ་བུ་བཀལ་བ་ཞིག་རེད་དམ། དེ་ནི་དབང་ཆ་ལོག་པར་བེད་སྤྱོད་
གཏོང་བ་ཞིག་རེད་དམ། དེ་ནི་རང་དབང་འཕྲོག་པ་ཞིག་རེད་དམ།
གོང་གི་ལན་ཚང་མ་ནོར་བ་རེད། སྒྲིག་ཁྲིམས་ནི་ལག་ཏུ་དབྱུག་པ་དང༌།
སྐེ་རགས་བཟུང་ནས་ཕྲུ་གུར་ཉེས་རྡུང་གཏོང་བ་ལ་མི་ཟེར། དེ་ནི་སྨྱོན་པའི་ངང་
ཚུལ་རེད། སྒྲིག་ཁྲིམས་ནི་བྱམས་པས་སྐྱོང་བ་དང༌། ལམ་སྟོན་བྱེད་པ་ལ་ཟེར། དེ་
ནི་དཀའ་ངལ་མ་འཕྲད་གོང་དུ་སྔོན་འགོག་བྱེད་པ་ལ་ཟེར། དེ་ནི་བྱས་རྗེས་བཟང་
པོ་ཐོབ་པའི་ཆེད་དུ་ཕྲུ་གུའི་ནུས་པ་འབབ་ཆུ་ཆུ་ཡུལ་དུ་གཏོང་བ་དང༌། གློག་
ཤུགས་སུ་བཀོལ་བ་བཞིན་རེད། སྒྲིག་ཁྲིམས་ནི་ཁྱེད་རང་གིས་གཞན་ལ་བྱེད་
པའི་བྱེད་སྒོ་ཞིག་མ་རེད། འོན་ཀྱང་དེ་ནི་ཁྱེད་རང་གིས་གཅེས་སྐྱོང་བྱེད་འོས་
རྣམས་ལ་བྱེད་པའི་བྱེད་སྒོ་ཞིག་རེད།
དེ་ནི་བྱམས་པས་ཀུན་ནས་བསླངས་པའི་བྱེད་ལས་ཤིག་རེད། མཚམས་རེ་
ཁྱེད་རང་བྱམས་སྙིང་རྗེའི་ཆེད་དུ་རྩུབ་པོ་ཡང་བྱེད་དགོས་ཐུག་གི་རེད། སྨན་ཚང་
མ་མངར་མོ་མེད་པ་དང༌། གཤག་བཅོས་ཚང་མ་ན་ཟུག་མི་གཏོང་བ་མ་ཡིན་ཡང་
དེ་ལྟར་བེད་སྤྱོད་མི་བྱེད་ཐབས་མེད་རེད། ང་ཚོས་རང་བྱུང་ཁམས་ཀྱི་འགྲོ་སྟངས་
ལས་སློབ་སྦྱོང་ལེན་དགོས། ང་ཚོས་རི་དྭགས་གཟུགས་སྟོབས་ཆེན་པོ་ཤ་ཁྲ་སྐེ་
རིང་ངོ་འདྲིས་ཡོད་ཤག་རེད། རི་དྭགས་དེའི་ཨ་མས་རང་གི་ཕྲུ་གུ་ཉལ་ནས་མིན་
པར་ལངས་ནས་སྐྱེ་བ་དང་། ཕྲུ་གུ་དེ་ཧ་ཅང་འཇམ་པའི་མངལ་ནས་གློ་བུར་དུ་
ཆེས་རྩུབ་པའི་ས་སྟེང་དུ་ལྷུང་ནས་སྡོད་སྐབས་ཨ་མས་ཕྲུ་གུའི་རྒྱབ་ཏུ་ཡོང་ནས་
རྡོག་རྒྱག་ཤུགས་ཆེན་ཞིག་གཞུ་བ་རེད། ཕྲུ་གུ་དེ་ཡར་ལངས་ཐབས་བྱས་ཀྱང་
རྐང་ལག་མཁྲེགས་པོ་མེད་པས་ཁྱ་རེ་ཁྱོ་རེ་བྱེད་ཅིང་སར་ལྷུང་སྐབས་ཨ་མས
དེར་སླར་ཡང་རྡོག་རྒྱག་ཅིག་གཞུ་བ་རེད། ཕྲུ་གུ་དེ་ལངས་ནས་འགྲོ་སྐྱོད་མ་ཐུབ་
བར་ཨ་མས་དེ་ལྟར་བྱེད། དེ་ལྟར་བྱེད་པའི་རྒྱུ་མཚན་གང་རེད་དམ། གལ་ཏེ་དེ་
ལྟར་མ་བྱས་ན་ཕྲུ་གུ་དེ་འགྲོ་སྐྱོད་མི་ཐུབ་པར་ལུས་ཏེ་ཤ་ཟན་སྲོག་ཆགས་གཞན་
གྱིས་བཟའ་བ་ཨ་མས་ཤེས་ཀྱི་ཡོད་རེད། བྱེད་ལས་འདི་བྱམས་བརྩེ་རེད་དམ་
ཞེས་ངས་ཁྱེད་ལ་དྲི་བ་བྱེད་ཀྱི་ཡོད། བྱམས་བརྩེ་རེད་ཟེར་རྒྱུའི་ཡིད་ཆེས་ཡོད།
བྱམས་བརྩེ་དང་སྒྲིག་ཁྲིམས་ཅན་གྱི་ཁོར་ཡུག་འོག་ཏུ་འཚར་ལོངས་བྱུང་
བའི་ཕྲུ་གུ་རྣམས་རྗེས་སུ་སོ་སོའི་ཕ་མ་ལ་གུས་བརྩི་ཆེ་བ་དང༌། ཡུལ་ཁྲིམས་
འོག་ཏུ་སྡོད་མཁན་གྱི་ཡུལ་མི་ཆགས་ཀྱི་རེད། གོང་བཞིན་འཚར་ལོངས་མ་བྱུང་
ན་གྲུབ་འབྲས་དེ་ལས་གོ་ལྡོག་པ་ཡོང་བ་ཆོས་ཉིད་རེད་
གལ་ཏེ་ནང་མི་རེ་རེའི་ནང་དུ་སྒྲིག་ཁྲིམས་ལག་ལེན་བསྟར་བ་ཡིན་ན། ན་
གཞོན་སྣང་བ་གང་དྲན་ཁྲིམས་འགལ་བྱེད་པའི་བརྒྱ་ཆ་༩༥ ཉུང་དུ་འགྲོ་ངེས་
རེད། ཅེས་སྐུ་ཞབས་J.Edgar Hooverམཆོག་གིས་གསུངས།
ཕ་མ་བཟང་པོ་རྣམས་ཀྱིས་སོ་སོའི་ཕྲུ་གུས་གནས་སྐབས་ཙམ་མ་དགའ་
བ་བྱེད་པའི་རྒྱུ་མཚན་ལ་ཞེད་སྣང་མ་བྱས་པར་ཕྲུ་གུ་སྒྲིག་ཁྲིམས་འོག་ཏུ་བཅུན་པ་རེད།
སྒྲིག་ཁྲིམས་ཀྱིས་རང་དབང་སྤྲོད་པ་རེད།
མཇུག་འབྲས་བཟང་ངན་ཇི་བྱུང་ལ་ལྟོས་མེད་སེམས་ནང་དུ་གང་དྲན་བྱེད་
འདོད་བྱེད་པ་ནི་ང་ཚོའི་སེམས་ཀྱི་བག་ཆགས་ནང་ཡོད་རེད། བྱིས་པ་ཆུང་ཆུང་
ཅོག་ལེ་ཊི་སྒམ་ཆུང་གང་ཟ་རུ་བཅུག་ན་འཕྲལ་མར་ན་ཚ་བཟོ་ཡི་རེད། དེ་ལས་
ལྡོག་སྟེ་སྒྲིག་ཁྲིམས་ལྡན་པའི་ཐོག་ནས་ཉིན་རེར་རྡོག་འགའ་རེ་ཟོས་ན་སྐྱིད་སྣང་
ཚོར་བ་མ་ཟད་ཡུན་རིང་དུ་བཟའ་རྒྱུ་ཡོང་གི་རེད།
རང་དབང་ནི་རང་ཉིད་ཀྱི་འདོད་པ་ཆ་ཚང་བསྐངས་པ་ལས་བྱུང་བའི་ཡིད་
ཚིམ་པ་ནས་ཐོབ་པ་མིན། (དེ་ལས་ལྡོག་སྟེ) དེ་ནི་འདོད་པ་ཚོད་འཛིན་བྱས་པ་ལས་
ཐོབ་པ་ཡིན། ཞེས་སྐུ་ཞབས་Epictetusལགས་ཀྱིས་གསུངས།
རང་དབང་ནི་རང་འདོད་ལྟར་བྱེད་པ་ལ་ཟེར་ཞེས་འགྲེལ་བཤད་བྱེད་པ་ནི་
གོ་བ་ལོག་འགྲེལ་རེད། རང་གིས་གང་འདོད་པ་ཆ་ཚང་སུ་གཅིག་ལའང་འཐོབ་
མི་སྲིད་པ་རེད། སྒྲིག་ཁྲིམས་དང་བཟང་སྤྱོད་ཀྱི་རིན་ཐང་ངོ་འཕྲོད་སྐབས་མང་
པོར་ལས་སླ་པོ་མི་ཡོང༌། མཚམས་རེ་དེ་དག་ལས་ལྡོག་པ་བྱེད་པ་ནི་ཁེ་ཕན
ཆེ་བ་དང༌། སྐྱིད་སྣང་ལྡན་པ། སྟབས་བདེ་བ་མྱོང་ཚོར་ཡོང་སྲིད་པ་རེད། སྒྲིག་
ཁྲིམས་མ་འདང་བ་ལ་བརྟེན་ནས་སྐྱེས་བུ་ལས་དོན་ཐོག་གྲུབ་འབྲས་མ་སོན་
པའི་ལོ་རྒྱུས་ཡོད་པའི་སྐྱེས་བུ་བརྒྱ་ཕྲག་ཡོད་པ་ནི་ང་ཚོས་ངེས་པར་དུ་ཤེས་
དགོས་པ་རེད།
སྒྲིག་ཁྲིམས་འོག་ཏུ་བསྡད་པ་དེས་ང་ཚོ་མར་འཐེན་བྱེད་པའི་ཚབ་ཏུ་རྟག་ཏུ་
ཡར་འདྲེན་བྱེད། འདི་ནི་ཚང་མས་གླེང་སློང་བྱེད་པའི་སྒྲིག་ཁྲིམས་ཞེས་པ་དེ་རེད།
ཕྲུ་གུ་ཞིག་ཁོ་རང་གི་ཕ་དང་མཉམ་དུ་ཤོག་བྱ་ཞིག་ནམ་མཁར་གཏོང་
བཞིན་ཡོད་པ་དེས། ཤོག་བྱ་དེ་གནམ་ལ་གང་གིས་འཕུར་བར་བྱེད་ཀྱི་ཡོད་རེད་
དམ་ཞེས་ཕ་ལ་དྲིས་པ་རེད། སྐུད་པས་འཕུར་གྱི་ཡོད་རེད་ཅེས་ཕ་དེས་ལན་
བརྒྱབ་པར་ཕྲུ་གུ་དེས། ཤོག་བྱ་མར་འཐེན་མཁན་ནི་སྐུད་པ་རེད་འདུག་ཅེས་ཕ་
ལ་བརྗོད་ང ཕ་དེས་སྐུད་པ་དེ་བཅད་དེ་ལྟོས་དང་ཞེས་ལན་བཏབ་པ་རེད།
ཤོག་བྱ་དེ་ལ་གང་བྱུང་ཡོད་མེད་སྐོར་ལ་ཧོབ་ཚོད་ཅིག་བྱོས་དང༌། དེ་མར་
ལྷུང་ཡོད་རེད། དཔེ་དེ་འདྲ་པོ་ང་ཚོའི་མི་ཚེ་ལའང་བདེན་པ་མ་ཡིན་ནམ། ང་ཚོ་མར་
འཐེན་མཁན་རེད་སྙམ་པ་དེ་ཚོས་མཚམས་རེ་ང་ཚོ་ཡར་འདྲེན་པར་ཕན་ཐོགས་ཡོང་
གི་ཡོད་པ་རེད། དེ་ནི་སྒྲིག་ཁྲིམས་ཞེས་ང་ཚོས་གླེང་སློང་བྱེད་པ་དེ་རེད།
ང་རང་དབང་ཅན་ཆགས་འདོད་ཡོད།
བརྗོད་པ་དེ་ང་ཚོས་རྒྱུན་དུ་གོ་ཡི་ཡོད། “ང་རང་དབང་ཅན་ཆགས་འདོད་
ཡོད།” གལ་ཏེ་མེ་འཁོར་དེ་ལྕགས་ལམ་ནས་བཏོན་ན་དེ་རང་དབང་དུ་ཆགས་
པ་རེད། འོན་ཀྱང་དེ་ག་པར་འགྲོ་ཡི་རེད་དམ། གལ་ཏེ་མི་ཚང་མས་སོ་སོའི་
སྣུམ་འཁོར་གཏོང་སྟངས་ཀྱི་སྒྲིག་ཁྲིམས་རེ་བཟོས་ནས་ལམ་གྱི་གཡས་གཡོན་
གང་ཡོད་དུ་སྣུམ་འཁོར་གཏོང་བ་དེར་ཁྱེད་རང་གིས་རང་དབང་ཞེས་བརྗོད་དམ།
ཡང་ན་ཟ་ངེ་ཟེ་ངེ་མགོ་རྙོག་གནས་སྐབས་ཞེས་ཟེར་རམ། སྐབས་འདིར་གང་མ་
ཚང་བ་དེ་ནི་སྒྲིག་ཁྲིམས་ཞེས་པ་དེ་རེད། འགྲོ་སྟངས་ལ་བརྩི་བཀུར་བྱེད་པ་དེས་
དངོས་འབྲེལ་དུ་ང་ཚོར་རང་དབང་འཐོབ་ཀྱི་ཡོད།
སྒྲིག་ཁྲིམས་ནི་འགྱུར་ལྡོག་མེད་པའམ་བརྟན་ཆ་ལ་དགའ་པོ་བྱེད་པ་ལ་ཟེར།
ངའི་བགྲོ་གླེང་ཚོགས་འདུར་ཆ་ཤས་ལེན་མཁན་རྣམས་ལ། ངས་དྲི་བ་འདི་
ཡང་ཡང་དྲིས་ཡིན། “གལ་ཏེ་ཁྱེད་རང་གི་ཕྲུ་གུར་ཚ་བ་༡༠༥Fཡོད་པ་དང༌།
ཕྲུ་གུས་སྨན་ཁང་དུ་འགྲོ་འདོད་མ་བྱས་ན་ཁྱེད་རང་གིས་གང་བྱེད་ཀྱི་ཡིན་ནམ།
ཕྲུ་གུས་སྨན་ཁང་དུ་འགྲོ་རྒྱུར་དགག་པ་བྱས་ནའང་སྨན་ཁང་དུ་འཁྲིད་རྒྱུ་ཡིན་ཞེས་
ཚང་མས་འགྱུར་བ་མེད་པར་ལན་འདེབས་བྱས་བྱུང༌། ཁོང་ཚོས་དེ་ལྟར་ལན་
འདེབས་བྱེད་པའི་རྒྱུ་མཚན་ནི་སྨན་གཏུགས་བྱེད་རྒྱུ་དེ་ནི་ཕྲུ་གུའི་ཁེ་ཕན་ཡག་
ཤོས་དེ་ཡིན་པ་རེད།
ཕ་མས་ཕྲུ་གུར་གཅེས་སྐྱོང་བྱེད་པ་ནི་སྐད་གྲགས་ཆེ་ལོད་ལྟ་བའི་འགྲན་སྡུར་མ་རེད།
ཁྲིམས་དཔོན་ཞིག་གིས་རྐུན་མ་ཞིག་ལ་མཐའ་མའི་ཁྲིམས་ཐོག་གི་ཉེས་པ་
ཐག་གཅོད་བྱེད་སྐབས་ཉེས་ཅན་ལ་གལ་ཏེ་ཁོ་པར་གང་བཤད་རྒྱུ་ཡོད་ན་ཤོད་
ཅེས་གོ་སྐབས་སྤྲད་པར་ཉེས་ཅན་དེས། ཐུགས་རྗེ་ཆེ་ཁྲིམས་དཔོན་ལགས། ངའི་
ཕ་མ་གཉིས་ལ་ཉེས་ཆད་བཏང་ནས་བཙོན་དུ་འཇུག་རོགས་གནང༌། ཞེས་ཞུས་
པར་ཁྲིམས་དཔོན་དེས་རྒྱ་མཚན་ཅིའི་ཕྱིར་བཙོན་འཇུག་བྱེད་དགོས་སམ་ཞེས་
སྨྲས་པར་ཉེས་ཅན་དེས། ངས་ཆུང་དུས་སློབ་གྲྭ་ནས་ཞ་སྨུག་ཅིག་བརྐུས་པ་ཕ་
མ་གཉིས་ཀྱིས་ཤེས་ཀྱང་དེའི་སྐོར་ང་ལ་འགྲེལ་བརྗོད་གང་ཡང་བྱས་མ་བྱུང༌། དེ་
ནས་ངས་སྨྱུ་གུ་ཞིག་བརྐུས་པ་ཡིན། ཁོང་གཉིས་ཀྱིས་ཤེས་བཞིན་དུ་སྣང་མེད་
དུ་བཏང་སོང་། དེ་ནས་ངས་སློབ་གྲྭ་དང་ཁྱིམ་མཚེས་ནང་ནས་རྐུན་མ་རྐུ་རྒྱུའི་
གོམས་འདྲིས་མ་འཇགས་བར་ཅ་ལག་འདྲ་མིན་སྣ་ཚོགས་མུ་མཐུད་དེ་བརྐུས་
ཡིན། ཁོང་གཉིས་ཀྱིས་དེ་འདྲ་བྱས་པ་ཆ་ཚང་ཤེས་ཀྱང་ང་ལ་ཚིག་གཅིག་ཀྱང་
ལབ་མ་བྱུང་། གལ་ཏེ་ང་དང་མཉམ་དུ་བཙོན་ཁང་དུ་ཁྲིམས་ཆད་འཁུར་དགོས་པ་
ཡོད་ན་ཁོང་གཉིས་རེད་ཅེས་ཞུས་སོ། །
དེ་འདྲའི་ཞུ་འབུལ་དེས་ཁོ་པའི་ཉེས་པ་དག་གི་མེད་རུང་འགྲིག་ཡོད་རེད།
དྲི་བ་ངོ་མ་ནི་ཕ་མ་དེ་གཉིས་ཀྱིས་སོ་སོའི་ལས་འགན་སྒྲུབ་ཐུབ་པ་བྱུང་འདུག་
གམ། རྩ་བ་ནས་བསྒྲུབས་མི་འདུག
ཕྲུ་གུ་ལ་འདེམས་ཀ་ངེས་པར་དུ་སྤྲོད་དགོས་ཀྱང་ལམ་སྟོན་མེད་པའི་
འདེམས་ཀ་སྤྲོད་པ་ནི་རྐྱེན་ངན་གོད་ཆག་གི་གཞི་རྟེན་བྱེད་པ་རེད། ལུས་སེམས་
གཉིས་ཀྱིས་གྲ་སྒྲིག་ཆ་ཚང་བྱེད་ཐུབ་པ་ནི་བློས་གཏོང་དང་སྒྲིག་ཁྲིམས་རང་
འཁུར་བྱས་པ་ལས་བྱུང་བ་རེད།
ཕ་མ་ཚོས་ཕྲུ་གུའི་མཉམ་དུ་དོན་དམ་པའི་གླེང་མོལ་བདུན་ཕྲག་གཅིག་གི་
ནང་དུ་ཆུ་ཚོད་སྐར་མ་༡༥ ལས་བྱེད་ཐུབ་ཀྱི་མེད་པ་རེད། ཕྲུ་གུ་རྣམས་སོ་སོའི་
གྲོགས་པོ་དང་གཟུགས་མཐོང་རླུང་འཕྲིན་བརྒྱུད་ནས་བཟང་སྤྱོད་གང་ཐོབ་འཚོལ་
སྒྲུབ་བྱེད་དུ་འཇུག་པ་རེད།ཅེས་(Journal of the Armerican Family Association)
ཨ་རིའི་ནང་མིའི་སྐྱིད་སྡུག་གི་དུས་དེབ་ནང་དུ་གསལ་ཐོན་བྱུང་ཡོད།
སོ་སོར་དྲི་བ་འདི་དག་དྲིས་དང༌། གལ་ཏེ་སྒྲིག་ཁྲིམས་མེད་པ་ཡིན་ན།
གྲུ་དཔོན་གྱིས་གྲུ་གཟིངས་སྐྱོན་མེད་པར་གཏོང་ཐུབ་བམ།
ལུས་རྩལ་བ་ཞིག་གིས་རྩེད་མོའི་རྒྱལ་ཁ་འཐོབ་ཐུབ་བམ།
པི་ཝང་གཏོང་མཁན་ཞིག་གིས་རོལ་དབྱངས་དུས་སྟོན་ཉིན་པི་ཝང་
གཏོང་ཐུབ་བམ།
གོང་གི་དྲི་བ་ཚང་མར་དེ་ལྟར་ཡོང་གི་མ་རེད་ཅེས་ལན་འདེབས་བྱེད་རྒྱུ་
རེད། དེ་འདྲ་ཡིན་ན་མི་སོ་སོའི་གཤིས་སྤྱོད་ཀྱི་ཆེད་དང་། ལས་དོན་སྒྲུབ་པའི་
ཆེད་དུ་སྒྲིག་ཁྲིམས་དགོས་མིན་ལ་དེང་དུས་དྲི་བ་ཅིའི་ཕྱིར་གཏོང་བ་རེད་དམ།
དྲི་བ་འདི་འདྲ་ནི་ཧ་ཅང་དགོས་གལ་ཆེ་བ་རེད་དམ།
དེང་སང་ནི་གལ་སྲིད་ལས་གཞི་འདི་དང་འདི་ཡག་པོ་ཡོད་པ་ཚོར་ན་བྱེད་
དགོས་ཞེས་ཟེར་བའི་ལྟ་བ་འཛིན་པའི་དུས་སྐབས་རེད། ཕྲུ་གུ་རང་ཉིད་དགའ་
པོ་ཡོད་ན་ཁོ་རང་གི་འདོད་པ་གང་ཡོད་ལྟར་བྱེད་པ་ལ་དགག་ཆ་གང་ཡང་མེད་
ཅེས་ཕ་མ་ཚོས་སྣང་མེད་དུ་ཤོད་པ་ངས་གོ་ཐོས་བྱུང༌། དེ་འདྲ་ཡིན་ན། ངས་ཁོང་
རྣམས་ལ་ཕྲུ་གུ་ཚོའི་དགའ་པོ་བྱེད་པའི་ཡུལ་གང་ཡིན་པ་ཤེས་འདོད་ཡོད་དམ་
ཞེས་འདྲི་རྒྱུ་ཡིན། སྲང་ལམ་ཁག་ཏུ་འགྲོ་བཞིན་པའི་འགྲུལ་པ་ལ་ཉེས་རྡུང་གཏོང་
བ་དང༌། ཁོ་པ་ཚོའི་ཅ་ལག་འཕྲོག་བཅོམ་བྱས་ཏེ་འཁྱེར་འགྲོ་བའི་བྱེད་ལས་ཀྱིས་
དགའ་བར་བྱེད་པ་རེད། དེ་འདྲའི་བྱེད་ལུགས་ལ་བླང་དོར་གོ་ལྡོག་གམ་ལམ་ཕྱིན་
ཅི་ལོག་ཅེས་བརྗོད་པ་རེད།
དགའ་བདེ་གང་ནས་ཡོང་བ་དང་ཇི་ལྟར་ཡོང་ལུགས་ནི་དགའ་བདེ་དངོས་
སུ་མྱོང་བ་ནང་བཞིན་གལ་ཆེན་པོ་རེད། དགའ་བདེ་ནི་འགན་འཁུར་དང༌། སྒྲིག་
ཁྲིམས། བཟང་སྤྱོད་ནང་གནས་སྡོད་བྱས་པའི་འབྲས་བུ་རེད།
ཁྱེད་རང་གི་དགའ་བའི་ལས་ཀ་བྱེད་ཅེས་པ་ང་ཚོས་རྒྱུན་དུ་གོ་མུས་ཡོད།
ཡིན་ནའང་། ཁྱེད་རང་གིས་བྱས་པའི་ལས་ཀར་དགའ་པོ་བྱེད་ཅེས་པ་ནི་བདེན་པ་
རེད། སྐབས་མང་པོ་ཞིག་ཏུ་ང་ཚོས་སོ་སོའི་འདོད་པར་ཡོད་མེད་ལ་མ་ལྟོས་པར་
ངེས་པར་དུ་སྒྲུབ་དགོས་པའི་ལས་ཀ་མང་པོ་བྱེད་དགོས་པ་ཡོང་གི་ཡོད།
ཨ་མ་ཞིག་གིས་དེ་ཉིན་གྱི་ཕྱི་དྲོའི་ལས་ཀ་བསྒྲུབས་ནས་ཁྱིམ་དུ་ཕྱིར་ལོག་
བྱུང་བའི་རྗེས་སུ་ནང་ལས་དང༌། ཕྲུ་གུར་ལྟ་སྐྱོང་ཆ་ཚང་བྱས་ནས་ཧ་ཅང་ཐང་
ཆད་དེ་ཉལ་སྡོད་བྱེད་སྐབས་མཚན་དཀྱིལ་ཀྱི་དུས་སུ་བྱིས་པ་ཆུང་ཆུང་དེས་
ངུ་བ་དང་འོ་མ་དགོས་འདོད་བྱེད་སྐབས་ཨ་མར་ལང་འདོད་ཡོང་གི་ཡོད་དམ།
འདོད་པ་མེད་བཞིན་དུ་ལང་པའི་རྒྱུ་མཚན་འོག་ཏུ་གསལ་བ་གསུམ་རེད།
ཕྲུ་གུར་བྱམས་བརྩེ།
ལས་འགན།
འགན་ཁུར།
ང་ཚོས་མི་ཚེ་ཚོར་སྣང་ཙམ་གྱི་ཐོག་སྐེལ་ཐུབ་ཀྱི་མ་རེད། རྒན་གཞོན་ཡིན་
མིན་ལ་མ་ལྟོས་པར་སྒྲིག་ཁྲིམས་ངེས་པར་དུ་ཁ་སྣོན་བྱེད་དགོས། སོ་སོའི་འདོད་
པའི་ལས་ཀ་ཤ་སྟག་གི་དབང་འོག་ཏུ་འཚུད་པར་ངེས་པར་དུ་སྒྲུབ་དགོས་པའི་
ལས་ཀ་རྣམས་བྱེད་ཐུབ་ན་མི་ཚེ་རྒྱལ་ཁའི་ངང་སྐྱེལ་ཐུབ་པ་ཡོང་གི་རེད། དེ་ལྟར་
བྱེད་ཐུབ་པར་སྒྲིག་ཁྲིམས་དགོས།
ཕ་མ་དང་། དགེ་རྒན། ལམ་སྟོན་པ་རྣམས་ཀྱིས་དམའ་འབེབས་དང་མིང་
འདོགས་བྱེད་པ།
ཕ་མ་ཚོས་སོ་སོའི་ཕྲུ་གུ་ལ་སྣང་མེད་དམ་ཡང་ན་བརྩེ་བའི་སྒོ་ནས་ལྐུགས་
འཐོམ་དང་གླེན་པ་སོགས་མིང་འདོགས་བྱེད་པ་ཁྱེད་རང་གིས་གོ་ཐོས་བྱུང་ངམ།
མིང་འདོགས་ནི་མི་ཚེའི་ནང་སོ་སོའི་མིང་དང་མཉམ་དུ་སྦྱར་ནས་སྡོད་པ་རེད། ཕྲུ་
གུ་རྣམས་འཚར་ལོངས་བྱེད་སྐབས་རང་ཉིད་ལ་མིང་འདོགས་ཐོགས་པ་ལྟར་ཡོང་
ཐབས་བྱེད། མིང་འདོགས་ནི་མི་ཚེ་གཅིག་ཙམ་མིན་པར་མི་ཐོག་ནས་མི་ཐོག་
བར་གནས། རྒྱ་གར་ནང་དུ་དར་ཁྱབ་ཡོད་པའི་མི་རིགས་དབྱེ་འབྱེད་ཀྱི་ལུགས་
སྲོལ་ལས་བྱུང་བའི་མིང་འདོགས་ཀྱིས་ཅི་ཙམ་གནོད་ཀྱི་ཡོད་པའི་དཔེ་མཚོན་
གསལ་པོ་སྟོན་གྱི་ཡོད། རིགས་མཐོ་བ། ཡང་ན་དམའ་བ་ཞེས་པའི་ཐ་སྙད་མིང་
འདོགས་མིན་ན་གང་ཡིན་ནམ།
ཕ་མས་སོ་སོའི་ཕྲུ་གུར་གཤམ་གསལ་མིང་འདོགས་བྱེད་པ་ཡོངས་གྲགས་རེད།
ཁྱེད་རང་ལྐུགས་པ་རེད།
ཁྱེད་རང་གིས་འགྲིག་པ་གང་ཡང་བྱེད་ཐུབ་ཀྱི་མི་འདུག
ཁྱེད་རང་ལ་ཕན་ཐོགས་ཅན་གྱི་གྲུབ་འབྲས་གང་ཡང་འཐོབ་ཀྱི་མ་རེད།
བཟང་སྤྱོད་མ་ནོར་བ་སློབས།
ང་ཚོས་རྣམ་གཡེང་དང་སྐྱོན་མེད་དུ་བསམས་ནས་སོ་སོའི་ནང་མི་དང་
ཚོགས་པའི་ནང་དུ་སྐབས་མང་པོར་བཟང་སྤྱོད་ནོར་འཁྲུལ་ཅན་སློབ་པ་ཡོང་གི་
ཡོད། ང་ཚོས་སོ་སོའི་ཕྲུ་གུ་ཡང་ན་ལས་མི་རྣམས་ལ་སོ་སོའི་ཆེད་དུ་རྫུན་ཤོད་
དུ་འཇུག་པ། དཔེར་ན།
ང་འདིར་མི་འདུག་ཅེས་ཁོང་རྣམས་ལ་ཤོད།
ཅ་ལག་འདི་ང་ཚོར་ཡོད་མ་རེད་ཅེས་ཁོ་ཚོར་ཤོད།
ང་ཚོས་སོ་སོའི་ཕ་མ་དང༌། དགེ་རྒན། ལམ་སྟོན་བྱེད་མཁན་རྣམས་ཀྱིས་
ཡ་རབས་བཟང་སྤྱོད་སློབ་པའི་རེ་བ་བྱེད་ཀྱི་ཡོད་རེད། འོན་ཀྱང་རེ་སྟོང་དུ་ཐེངས་
མང་གཏོང༌། རྫུན་ཆུང་ཆུང་འདི་རིགས་ཀྱིས་རིམ་པས་རྫུན་མཁན་ངོ་མར་སྒྱུར་
བར་བྱེད། མི་གཞན་པ་སོ་སོའི་ཆེད་དུ་རྫུན་ཤོད་དུ་བཅུག་ན་ཁོ་ཚོས་ང་ཚོར་རྫུན་
ཤོད་པའི་དུས་ཤིག་ངེས་པར་དུ་ཡོང་གི་རེད། དཔེར་ན། ལས་དྲུང་གིས་ཁོ་པ་
ཁྲོམ་ཉུལ་བྱེད་དགོས་ཀྱི་དགོངས་ཞུ་བྱེད་སྐབས་ནད་དགོངས་བྱེད་པ་ལྟར་རེད།
ཁོ་པའི་འགན་འཛིན་དེས་ཁོ་པར་རྫུན་གྱི་སྦྱོང་བརྡར་དགོས་ངེས་སྤྲད་སྟབས་ཁོ་
པ་རྫུན་ཤོད་རྒྱུར་མཁས་པ་ཆགས་པ་རེད།
རང་མཐོང་བཟང་པོ་ཞིག་སྐྲུན་པའི་ཐབས་ལམ།
རྐྱེན་ངན་གྲོགས་སུ་སྒྱུར་དགོས།
ངན་པ་གང་འཕྲད་བཟང་པོར་སྒྱུར་མཁན། གནོད་རྐྱེན་གང་འཕྲད་ཕན་
ཐོགས་ལ་སྒྱུར་མཁན། ལམ་དུ་འགྲོ་བར་གནོད་གེགས་སུ་གྱུར་པའི་ཕ་བོང་
རྣམས་རྩིག་གདན་དུ་སྒྱུར་མཁན་གྱི་སྐྱེས་བུ་རྣམས་ཀྱི་ལོ་རྒྱུས་ངེས་པར་དུ་ཀློག་
དགོས། ཁོང་རྣམས་ཀྱིས་སོ་སོར་ཕམ་ཉེས་བྱུང་བ་ཡང་ན་གྲུབ་འབྲས་མ་སོན་པ་
བྱུང་བ་དང་། རེ་སྟོང་གི་གནས་སུ་ལྷུང་བ་རྣམས་རང་ཉིད་དམའ་ས་ལ་ལྷུང་པའི་
ངོས་ལེན་ནམ་ཡང་བྱས་མེད།
འཛམ་གླིང་ནང་གི་རོལ་དབྱངས་སྐད་གྲགས་ཆེ་ཤོས་འགའ་ཤས་སྐུ་
ཞབས་(Beethoven) མཆོག་གིས་བརྩམས་པ་རེད། ཁོང་གི་ཞན་ཆ་དེ་གང་རེད་
དམ། ཁོང་ནི་མིག་ལོང་བ་རེད། ཨ་མི་རི་ཀའི་སྲིད་འཛིན་སྐུ་ཞབས། Franklin
D.Rossevelt ནི་འཛམ་གླིང་ནང་གི་དབུ་ཁྲིད་ཆེ་ཤོས་ཀྱི་གྲས་ཤིག་རེད། ཁོང་གི་
ཞན་ཆ་དེ་གང་རེད་དམ། ཁོང་གིས་འཁོར་ལོའི་རྐུབ་སྟེགས་ནང་བཞུགས་ནས་
ཆབ་སྲིད་བསྐྱངས་པ་རེད།
བས་Wilma Rudolphམཆོག་གི་ལོ་རྒྱུས།སྐུ་ཞབས་Wili
ཁོང་ནི་Teutesseeཞེས་པའི་ལུང་པའི་ནང་ཁྱིམ་ཚང་སྐྱོ་པོ་ཞིག་ཏུ་འཁྲུངས་
པ་རེད། ཁོང་དགུང་ལོ་བཞིར་སོན་སྐབས་གློ་ཚད་དང་དམར་ཚད་གཉིས་ཀྱིས་
མནར་བ་ལ་བརྟེན་ནས་ཞབས་གཉིས་ཀ་བརྐྱང་བསྐུམ་མི་ཐུབ་པའི་སྙུང་གཞི་༩༠-
lio) ཕོག་ནས་སྨན་པས་མི་ཚེ་སྒང་པོའི་ནང་དུ་རྐང་པ་ས་ལ་འཛུགས་ཐུབ་ཀྱི་མ་
རེད་ཅེས་གསུངས་ནས་རྐང་པར་སྐྱོར་རྟེན་བརྒྱབ་ནས་བཞག་པ་རེད། འོན་ཀྱང་
ཁོང་གི་ཨ་མ་ལགས་ཀྱིས། དཀོན་མཆོག་གིས་གནང་པའི་ནུས་པ་དང༌། ཁྱེད་རང་
གི་སྡུག་རུས་དང་ཡིད་ཆེས་ལ་བརྟེན་ནས་ཁྱེད་རང་གིས་གང་འདོད་ལྟར་བྱེད་ཐུབ་
ཀྱི་རེད་ཅེས་སོགས་འགྲེལ་བརྗོད་བྱས་ནས་སེམས་ཤུགས་སྤར་བ་རེད། Wilma
ལགས་ཀྱིས། ང་འཛམ་བུ་གླིང་ནང་གི་བུད་མེད་མགྱོགས་ཤོས་དེ་བྱེད་འདོད་ཡོད་
ཅེས་ཨ་མར་གསུངས། དགུ་ལོ་༩ ལ་སོན་སྐབས་ཁོང་གིས་སྨན་པའི་ལམ་སྟོན་
ལ་མ་ཉན་པར་རྐང་པའི་སྐྱོར་རྟེན་བཤིག་སྟེ་གོམ་པ་དང་པོ་དེ་སྤོས་པ་རེད། དགུང་
ལོ་༡༣ ལ་སླེབས་སྐབས་བང་རྒྱུག་འགྲན་སྡུར་ནང་ཞུགས་ཀྱང་མཇུག་ཤོས་ལུས་
ཏེ་ཨང་ཀི་མ་ཐོབ། དེ་ནས་ལོ་ལྟར་འགྲན་སྡུར་ནང་ཨང་ཀི་དང་པོ་མ་ཐོབ་བར་མུ་
མཐུད་དེ་འཛུལ་ཞུགས་གནང་བ་རེད། རང་ལོ་༡༥ལ་ཁོང་གིས་Tennesseeམངའ་
སྡེའི་གཙུག་ལག་སློབ་གཉེར་ཁང་གི་ལུས་རྩལ་སློབ་སྟོན་པ་སྐུ་ཞབས་EdTemple
ལགས་ཐུག་འཕྲད་ཀྱིས། གུས་མོ་ང་ས་སྟེང་འདིའི་བུད་མེད་མགྱོགས་ཤོས་དེ་
ཆགས་འདོད་ཡོད་ཅེས་བརྗོད་པར་སྐུ་ཞབས་Ed Teupleལགས་ཀྱིས་ཁྱེད་རང་གི་
སེམས་ཤུགས་དེས་ཁྱེད་རང་གི་དམིགས་ཡུལ་བསྒྲུབ་རྒྱུར་སུས་ཀྱང་འགོག་ཐུབ་
ཀྱི་མ་རེད། ངས་ཀྱང་ཁྱེད་ལ་རོགས་པ་བྱ་ཆོག་ཅེས་གསུངས་པ་རེད།
དེ་ནས་འཛམ་གླིང་གི་ལུས་རྩལ་རྩེ་ཕུད་པ་རྣམས་ཀྱིས་རྩེད་འགྲན་ཨོ་ལཱམ་
བཱིཀ་ནང་འཛུལ་ཞུགས་ཀྱིས་དེ་སྔོན་སུ་གཅིག་གིས་ཕམ་མ་ཐུབ་པའི་བུད་མེད་
རྩེད་འགྲན་པ་Juuta Heine གྱི་ཁ་གཏད་བྱེད་དགོས་བྱུང་སྟེ་མི་ཊར་༡༠༠ ཐམ་
པའི་རྒྱུག་འགྲན་གྱི་གསེར་གྱི་རྟགས་མ་ཐོབ། རྒྱུག་འགྲན་གཉིས་པ་མི་ཊར་༢༠༠
ཐམ་པའི་རྒྱལ་ཁ་ཡང་ཐོབ་ནས་གསེར་གྱི་རྟགས་མ་གཉིས་པ་དེ་ཐོབ་པ་རེད།
རྒྱུག་འགྲན་གསུམ་པ་དེ་མི་བཞི་མཐུད་རྒྱུག་མི་ཊར་༤༠༠ ཐམ་པའི་རྒྱུགས་རྩལ་
སྐབས་སུ་ཁོ་པའི་ལག་པ་ནས་དབྱུག་པ་ལྷུང་པ་སླར་ཡང་དབྱུག་པ་ས་སྟེང་ནས་
བསྒྲུགས་ཏེ་བང་རྒྱུགས་བྱེད་སྐབས་ཨང་ཀི་ཐོབ་པའི་རེ་བ་གང་ཡང་མེད་ཀྱང་
Walimaཁོ་པའི་ཁ་གཏད་ཧ་ཅང་མྱུར་པོར་རྒྱུགས་པ་མཐོང་སྟེ་འཕྲུལ་འཁོར་ལྟར་
ཆེས་མྱུར་པོར་རྒྱུགས་ནས་རྒྱལ་ཁ་ཐོབ་ནས་གསེར་གྱི་རྟགས་མ་གསུམ་པ་དེ་ཐོབ་
པས་ཕྱི་ལོ་༡༩༦༠ ལོའི་ཨོ་ལཱམ་བཱིཀ་རྩེད་འགྲན་ནང་དུ་རྐང་པར་རྩ་དཀར་གྱི་ནད་
ཕོག་པའི་བུད་མེད་ཅིག་གིས་སྔར་མེད་ལོ་རྒྱུས་གསར་པ་ཞིག་བསྐྲུན་པ་རེད།
སྐུ་ཞབས་Walimas ལགས་ཀྱི་ལོ་རྒྱུས་ནས་བསླབ་བྱ་གང་འདྲ་ཞིག་འཐོབ་
ཀྱི་འདུག་གམ། ལོ་རྒྱུས་འདིས་གྲུབ་འབྲས་སོན་པའམ་ལམ་ལྷོང་ཅན་གྱི་སྐྱེས་བུ་
རྣམས་ཀྱིས་དཀའ་ངལ་ཇི་འཕྲད་ལ་གདོང་ལེན་བྱེད་ཀྱིན་བྱེད་ཀྱིན་སོ་སོའི་ལས་
དོན་མུ་མཐུད་དེ་སྒྲུབ་པ་སྟོན་གྱི་འདུག
ལས་དོན་སྒྲུབ་པའི་གེགས་སུ་གྱུར་པའི་རྐྱེན་རྣམས་སོ་སོའི་གོ་སྐབས་སུ་
སྒྱུར་སྐྲུན་ཐུབ་མཁན་སྐྱེས་བུ་རྣམས་ཀྱི་ལོ་རྒྱུས་ཀྱིས་ང་ཚོར་སེམས་ཤུགས་སྤར་
གྱི་མི་འདུག་གམ། སྐྱེ་བོ་དེ་རིགས་ཀྱི་ལོ་རྒྱུས་རྒྱུན་དུ་ཀློག་ན་ང་ཚོ་འདུན་པ་ཆེར་
སྐྱེད་ངང་མི་གནས་སམ།
ཤེས་རབ་ཀྱི་རྨོངས་པ་ཅན་ཤེས་པར་བྱེད་དགོས།
སློབ་སྦྱོང་གིས་ང་ཚོས་གང་བྱེད་ཐུབ་པ་དང་བྱེད་མི་ཐུབ་པ་གང་ཡིན་སྐོར་
སློབ་ཀྱི་ཡོད།
བྱེད་མི་ཐུབ་པའི་གནད་དོན་གང་ཡིན་ཆེད་དུ་རྣམ་དཔྱོད་མཐའ་ཡས་
པའི་མི་མང་པོ་ཕྲན་གྱིས་འཚོལ་གྱི་ཡོད།ཅེས་སྐུ་ཞབས་Henry Fordལགས་
ཀྱིས་གསུངས།
སྐུ་ཞབས་HenryFord ལགས་ཀྱིས་འཛམ་བུ་གླིང་པ་རྣམས་ལ་V8 ཞེས་
པའི་འཕྲུལ་འཁོར་དེ་གནང་ཡོད། ཁོང་ལ་འགྲོ་ལུགས་ལྟར་གྱི་ཤེས་ཡོན་སློབ
སྦྱོང་མཐོ་པོ་ཐོབ་མེད། ཁོང་གིས་རང་ལོ་༡༤ ནས་སློབ་གྲྭར་འགྲོ་རྒྱུ་མཚམས་
འཇོག་གནང༌། ཁོང་རྣམ་དཔྱོད་ཆེ་བས་v8 འཁྲུལ་འཁོར་དེ་ཁོང་རང་གི་བཟོ་
གྲྭའམ་བཟོ་སྡེ་ལ་ཧ་ཅང་ཕན་ཐོགས་ཡོང་གི་ཡོད་པ་མཁྱེན་གྱི་ཡོད་རེད། འོན་
ཀྱང་བཟོ་སྟངས་མཁྱེན་གྱི་མེད། དེར་བརྟེན་ཁོང་གིས་ངོ་འདྲིས་ཅན་མི་སྣ་ཤེས་
ཡོན་ཧ་ཅང་མཐོ་པོ་ཅན་རྣམས་ལ་v8 འཕྲུལ་འཁོར་དེ་བཟོ་དགོས་འབོད་སྐུལ་
ཞུས་པ་རེད། མི་སྣ་དེ་རྣམས་ཀྱིས་འཕྲུལ་འཁོར་དེ་འདྲ་བཟོ་སྒྲིག་ཐུབ་རྒྱུ་མི་སྲིད་
པ་རེད་ཅེས་འགྲེལ་བརྗོད་བྱས་ཀྱང་སྐུ་ཞབས་Henry Fordནས་འཕྲུལ་འཁོཪ་V8
དགོས་པའི་ཨུ་ཚུགས་བརྒྱབ་པ་རེད། ཟླ་བ་འགའ་ཤས་སོང་རྗེས་མཁས་པ་ཚོར་
འཕྲུལ་འཁོར་དེ་བཟོ་སྒྲིག་ཐུབ་མིན་སྐད་ཆ་དྲིས་པར་ང་ཚོས་གང་དང་གང་བཟོ་
ཐུབ་པ་དང་བཟོ་མི་ཐུབ་པ་གང་ཡིན་གསལ་པོར་ཤེས་ཀྱི་ཡོད། འཕྲུལ་འཁོར་
V8 བཟོ་སྒྲིག་ཐུབ་པ་མི་སྲིད་པ་རེད་ཅེས་ལན་འདེབས་བྱས་པ་རེད། དེ་འདྲའི་
ངང་ཟླ་བ་མང་པོ་འདས། སྐུ་ཞབས་Henry Ford ལགས་ཀྱིས་ང་ལ་V8 དགོས་
ཀྱི་འདུག་ཅེས་སླར་ཡང་གསུང་བཞིན་བཞུགས། དེ་ནས་དུས་ཡུན་མང་པོ་མ་ཕྱིན་
རྗེས་འཕྲུལ་འཁོར་V8 བཟོ་སྒྲིག་མི་སྲིད་པ་རེད་ཅེས་བརྗོད་མཁན་རྣམས་ཀྱིས་
V8 འཕྲུལ་འཁོར་བཟོ་སྒྲིག་ཐུབ་པ་རེད།
དེ་འདྲ་ཇི་ལྟར་བྱུང་བ་རེད་དམ། ཁོང་རྣམས་ཀྱིས་སོ་སོའི་འཆར་སྣང་དེ་
རིག་གནས་ཤེས་ཡོན་གྱི་མཚམས་ལས་བརྒལ་དུ་བཅུག་པ་རེད། ཤེས་ཡོན་
གྱིས་ང་ཚོས་གང་བྱེད་ཐུབ་པའི་སྐོར་སློབ་ཀྱི་ཡོད། འོན་ཀྱང་མཚམས་རེ་རྒྱུ་
མཚན་མེད་པའམ་ནོར་འཁྲུལ་ཅན་གྱི་བཅད་མཚམས་སྐོར་ཡང་སློབ་ཀྱི་རེད།
འཁྱམ་སྦྲང་གི་ལོ་རྒྱུས།
ང་ཚོས་རང་བྱུང་ཁམས་ལས་སློབ་སྦྱོང་བྱེད་དགོས། ཚན་རིག་པ་རྣམས་ཀྱི་
འདོད་པ་ལྟར་ན་འཁྱམ་སྦྲང་གི་གཟུགས་པོ་ལྗིད་ཁོག་ཆེ་བ་དང་གཤོག་པའི་རྒྱ་ཁྱོན
ཧ་ཅང་ཆུང་བས་འཕུར་སྐྱོད་མི་ཐུབ། འོན་ཀྱང་འཁྱམ་སྦྲང་གིས་དེའི་སྐོར་གང་ཡང་
ཤེས་ཀྱི་མེད་པ་དང་འཕུར་སྐྱོད་བྱེད་མུས་རེད།
ཁྱེད་རང་གིས་མི་ཤེས་པའི་བཅད་མཚམས་ཤེས་མ་ཐུབ་པའི་སྐབས་
མཚམས་རེ་རང་ཉིད་ལ་ཡ་མཚན་སྐྱེ་དགོས་མང་པོ་བྱེད་པ་རེད། ཁྱེད་རང་
ལ་བཅད་མཚམས་ཡོད་མེད་ལྟ་སྐབས་ཡོད་པ་ཤེས་རྒྱུ་ཁག་པོ་རེད། བཅད་
མཚམས་གང་ཡོད་པ་ནི་རང་གིས་རང་ལ་བཟོས་པ་འབའ་ཞིག་ཡིན་གྱི་རེད།
ཤེས་ཡོན་གྱིས་ཁྱེད་རང་ལ་བཅད་མཚམས་འཇོག་ཏུ་མི་འཇུག
དངུལ་དང་ཅ་དངོས་ཕྱིར་སློག་བྱེད་མི་ཐུབ་མཁན་རྣམས་ལ་རོགས་པ་གང་
ཡིན་རུང་བྱེད་དགོས།
སྐད་གྲགས་ཆེ་བའི་སེམས་ནད་སྨན་པ་སྐུ་ཞབས་Karl Menninger
མཆོག་ལ། ཁྱེད་རང་གིས་མི་ཞིག་ལ་རྩ་ནད་འཕོག་རྒྱུ་ཡིན་པ་ཤེས་པའི་མི་དེ་
ལ་བསླབ་བྱ་གང་གནང་གི་ཡིན་ནམ་ཞེས་དྲིས་པར། དེར་འདུས་པའི་མི་ཚོས་
འབྲེལ་ཡོད་སྨན་པ་བསྟེན་དུ་འགྲོ་དགོས་ཞེས་གསུངས་པའི་རེ་བ་བྱས་ཀྱང་
ཁོང་གིས། ངས་མི་དེ་ལ་གྲོང་ཁྱེར་གྱི་ཕྱོགས་གཞན་དེར་ཕྱིན་ཏེ་རོགས་པ་
དགོས་པའི་མི་གཞན་ཞིག་བཙལ་ནས་དེར་རོགས་རམ་བྱེད་དགོས་ཞེས་བསླབ་
བྱ་བྱེད་ཀྱི་ཡིན། དེ་ལྟར་བྱེད་པ་ནི་ང་ཚོས་སོ་སོའི་འདོད་པ་ལས་བརྒལ་བའི་
ལས་བྱེད་པ་ཡིན། ད་བར་ང་ཚོར་སོ་སོའི་འདོད་པ་ལྟར་རོགས་པ་གང་མང་
ཐོབ་མ་བྱུང་ངམ་ཞེས་གསུངས།
སྤྱི་ཚོགས་ཞབས་ཞུ་བ་བྱེད་དགོས། དེས་རང་ཉིད་ཀྱི་རིན་ཐང་སྤར་གྱི་
རེད། སོ་སོས་གཞན་ལས་རོགས་པ་རེ་བ་བྱེད་པ་བཞིན་གཞན་ལ་རོགས་པ་
བྱས་ན་རང་ཉིད་ལ་རེ་འདོད་ཁེངས་པའི་ཚིམ་སྣང་འཐོབ་ཀྱི་རེད། གཞན་ལས་རེ་
འདོད་མེད་པར་རོགས་རམ་བྱེད་པས་རང་ཉིད་ཀྱི་རང་མཐོང་ཆེ་རུ་འགྲོ་ངེས། མི་
གཤིས་ཡག་པོ་ཅན་རྣམས་ཀྱི་མཁོ་གནད་ནི་རང་ཉིད་ལ་འཐོབ་རྒྱུ་ཁོ་ན་མིན་པར་
གཞན་ལ་སྤྲོད་རྒྱུ་ཡང་དགོས་པ་ཡིན།
བསྔགས་བརྗོད་སྤྲོད་ལེན་བྱེད་རྒྱུ་སྦྱོང་དགོས།
གཞན་ལ་བཅོས་མིན་གྱི་བསྔགས་བརྗོད་བྱེད་རྒྱུའི་གོ་སྐབས་མ་བརླག་པ་
བྱེད་དགོས། བཅོས་མིན་ཞེས་པའི་ཚིག་འདི་དྲན་པར་བྱེད་དགོས། གཞན་གྱིས་
རང་ལ་བསྔགས་བརྗོད་བྱེད་སྐབས་ངག་ནས་ཐུགས་རྗེ་ཆེ་ཞེས་བརྗོད་དེ་ཉམས་
དང་ལྡན་པའི་སྒོ་ནས་དང་ལེན་བྱེད་དགོས། དེ་ནི་གུས་ཞབས་ཀྱི་མཚོན་དོན་རེད།
འགན་འཁུར་ཁས་ལེན་བྱེད་དགོས།
ང་ཚོས་བྱེད་ལས་དང་གོམས་གཤིས་ཀྱི་འགན་འཁུར་ལེན་དགོས། གཞན་
ལ་ཁག་དཀྲི་བྱེད་པ་གཡོལ་དགོས། སློབ་ཕྲུག་ཅིག་སོ་སོའི་དགེ་རྒན་ལ་མ་
དགའ་བ་ཡང་ན་སློབ་ཚན་ལ་མ་དགའ་བའི་རྐྱེན་གྱིས་ཡིག་རྒྱུགས་ལམ་ལྷོང་མ་
བྱུང་བ་ནང་བཞིན་ང་ཚོས་བྱེད་མི་ཉན། སློབ་ཕྲུག་དེས་གནོད་རྐྱེན་མང་ཤོས་སུ་
ལ་གཏོང་གི་ཡོད་དམ། ང་ཚོས་སོ་སོའི་འགན་འཁུར་ཁས་ལེན་བྱེད་དགོས་པ་
ལས་གཞན་ལ་ཁག་དཀྲི་བྱེད་རྒྱུ་མཚམས་འཇོག་བྱེད་དགོས། དེ་འདྲ་ཉིད་བྱས་
པ་ལས་མི་ཚེའི་སྤུས་ཀ་དང་ཐོན་བབ་ཡར་རྒྱས་འགྲོ།
ང་ཚོའི་ཐོབ་ཐང་རྣམས་འགན་འཁུར་ལས་རྩ་བ་ཆེ་བ་མིན། ང་ཚོས་སོ་
སོའི་འགན་འཁུར་མ་འཁྱོག་ན་སོ་སོའི་ཐོབ་ཐང་གི་སྲུང་སྐྱོབ་གནས་ཐུབ་ཀྱི་མ་
རེད།ཅེས་སྐུ་ཞབས་JohnF.Kennedyམཆོག་གིས་གསུངས།
གཞན་ལ་ཁག་དཀྲི་བྱེད་པ་དེས་དཀའ་ངལ་དེ་ཉིད་ལས་མགོ་རྙོག་ཆེ་བའི་
དཀའ་ངལ་བཟོ་བ་རེད། ང་ཚོས་གཤམ་གསལ་རྣམས་ལ་འགན་འཁུར་ལེན་དགོས།
སོ་སོ་རང་ཉིད།
སོ་སོའི་ཁྱིམ་ཚང༌།
སོ་སོའི་ལས་དོན།
སོ་སོའི་སྤྱི་ཚོགས།
ཁོར་ཡུག
ང་ཚོས་རང་བྱུང་བཀོད་པའི་མཛེས་ཆ་སྲུང་སྐྱོབ་བྱེད་པ་དང༌། ས་བཅུད་
བདག་བཟུང༌། ཤིང་སྡོང་གསར་འཛུགས་བཅས་བྱེད་པ་ལ་བརྟེན་ནས་ལྗང་ཤས་
ཀྱི་མདོག་ཆེ་རུ་གཏོང་ཐུབ།
ང་ཚོས་གནས་སྡོད་བྱ་ཡུལ་འཛམ་བུ་གླིང་གཞན་ཞིག་ཡོད་སྙམ་སྟེ་སྡོད་
ཐབས་མ་མཆིས། ད་ལྟ་ཡོད་བཞིན་པའི་འཛམ་བུ་གླིང་འདི་གནས་སྡོད་བྱེད་ཡུལ་
ཡག་ཏུ་གཏོང་ཆེད་ང་ཚོས་ཉིན་རེར་གཞིགས་ནས་ལས་འགུལ་རྩོམ་དགོས། ང་
ཚོ་ནི་མ་འོངས་པའི་མི་ཐོག་རྣམས་ཀྱི་བདག་སྲུང་བ་ཡིན། ང་ཚོས་བྱེད་སྟངས་
ཡག་པོ་མ་བྱུང་ན་མི་རབས་རྗེས་མས་ང་ཚོར་གུ་ཡངས་ཇི་ལྟར་གཏོང་ངམ།
གལ་ཏེ་མི་རྣམས་ཀྱི་སྤྱི་ཡོངས་ཀྱི་ཚེ་ཚད་མི་ལོ་༧༥ ཡིན་པ་
དང༌། ད་ལྟ་ཁྱེད་རང་ལོ་༤༠ ཡིན་པའི་དབང་དུ་བཏང་ན་ཁྱེད་རང་ལ་ཉིན་གྲངས།
༣༦༥X༣༥ འཚོ་སྡོད་བྱ་རྒྱུ་ཡོད་རེད། ལོ་ཡུན་འདིའི་ནང་དུ་ཁྱེད་རང་གང་དང་
གང་བྱེད་རྩིས་ཡོད་དམ་ཞེས་པའི་དྲི་བ་འདི་རང་ཉིད་ལ་དྲིས་དང༌། ང་ཚོས་འགན་
འཁུར་ངོས་ལེན་བྱེད་པའམ་འགན་འཁུར་འཕར་མ་ལེན་པ་ནི་སོ་སོའི་རིན་ཐང་ཆེ་
རུ་གཏོང་གི་ཡོད་པ་རེད།
ལག་ལེན་བྱེད་དགོས།
སྒྲིག་ཁྲིམས་རང་འཁུར་གྱིས་དགའ་ཚོར་མེད་པ་བཟོ་རྒྱུའི་ཚབ་ཏུ་དགའ་
ཚོར་སྤེལ་གྱི་ཡོད། ཁྱེད་རང་གིས་ཤེས་གསལ་ལྟར་རིག་རྩལ་དང་འཇོན་ཐང་
ཡག་པོ་ཡོད་པའི་མི་མང་པོ་ལས་དོན་ལམ་ལྷོང་མི་ཡོང་བའམ་གྲུབ་འབྲས་མ་
སོན་པ་ཡོང་གི་ཡོད། ཁོང་རྣམས་ཡིད་ཐང་ཆད་པ་དང༌། དེས་རྐྱེན་བྱས་ནས
སོ་སོའི་ལས་དོན་དང་། འཕྲོད་བསྟེན། མི་གཞན་དང་མཉམ་དུ་འབྲེལ་ལམ་བྱེད་
ཕྱོགས་ལ་འཐུས་ཤོར་འགྲོ་བ་རེད། ཁོང་ཚོས་ཡིད་ཚིམ་མི་བྱེད་པ་དང་། དཀའ་
ངལ་འདི་འདྲ་སོ་སོས་སྒྲིག་ཁྲིམས་ཚུལ་བཞིན་སྲུང་བརྩི་མ་བྱས་པ་ལས་བྱུང་བ་
ངོས་ལེན་མི་བྱེད་པར་རླུང་རྟའམ་བསོད་བདེ་ལ་བསྙོན་འཛུགས་བྱེད་པ་རེད།
དམིགས་ཡུལ་གཏན་འབེབས་བྱེད་དགོས།
དམིགས་ཡུལ་གསལ་པོ་ཡོད་པ་དེས་མི་ལ་ལམ་ཕྱོགས་སྟོན་པ་
དང་། དམིགས་ཡུལ་དེར་སླེབས་སྐབས་ལས་དོན་གྲུབ་པའི་ཚོར་སྣང་སྟེར་
གྱི་ཡོད། འཆར་སྣང་དང༌། ལས་དོན་དེའི་དགོས་པ་གསལ་པོར་ཤེས་རྒྱུ་ནི་
དམིགས་ཡུལ་ལས་ཀྱང་གནད་ཆེ། འདི་དག་གིས་རང་ཉིད་ཀྱི་མི་ཚེ་ལ་ཡིད་
ཚིམ་དང་རིན་ཐང་གི་ཚོར་བ་སྦྱིན་གྱི་རེད། སོ་སོའི་དམིགས་ཡུལ་བསྒྲུབས་པ་
ལས་ཇི་བྱུང་ནི་རང་ཉིད་ཇི་ལྟར་དུ་གྱུར་པ་དེ་གལ་གནད་ཆེ་བ་ཡིན། རང་ཉིད་
འགྱུར་ལྡོག་འགྲོ་ལུགས་དེས་རང་ཉིད་ལ་དགའ་ཚོར་སྟེར་བ་རེད། དེ་ནི་རང་
མཐོང་ཞེས་པ་འདི་རང་རེད།
ང་ཚོས་དངོས་ཡོད་གནས་ཚུལ་དང་མཐུན་པའི་ཐོག་ནས་དམིགས་ཡུལ་
གཏན་འབེབས་བྱེད་དགོས། དངོས་ཡོད་གནས་ཚུལ་དང་འགལ་བའི་དམིགས་
ཡུལ་ནི་བསྒྲུབ་དཀའ་བ་མ་ཟད། དེས་རང་མཐོང་ཆུང་དུ་གཏོང་བ་རེད། དངོས་
ཡོད་གནས་ཚུལ་དང་མཐུན་པའི་དམིགས་ཡུལ་གྱིས་སེམས་སྤོབས་སྤར་བ་དང་
རང་མཐོང་ཡང་མཐོ་རུ་གཏོང་བ་རེད།
སྐྱེས་བུ་བཟང་སྤྱོད་དང་ལྡན་པའི་མཉམ་དུ་འབྲེལ་བ་འཇོག་དགོས།
གལ་ཏེ་ཁྱེད་ཉིད་རང་ཉིད་ཀྱི་གྲགས་པའམ་སྙན་གྲགས་ལ་གུས་བརྩི་ཡོད་
ན་མི་སྤུས་དག་པོ་དང་མཉམ་དུ་འབྲེལ་བ་བྱེད་དགོས། དེ་མིན་གྲོགས་ངན་པའི་
མཉམ་དུ་སྡོད་པ་ལས་རང་ཉིད་གཅིག་པུར་གནས་སྡོད་བྱེད་པ་ལེགས། ཞེས་སྐུ་
ཞབས་George Washingtonམཆོག་གིས་གསུངས།
གྲོགས་པོ་ལེགས་ཉེས་ཀྱི་དབྱེ་འབྱེད།
ཤུགས་རྐྱེན་ངན་པ་གྲོགས་པོ་ཕན་ཚུན་ནས་འགོས་པ་རེད། ཁྱེད་རང་ངའི་
གྲོགས་པོ་མིན་ནམ། ཞེས་བརྗོད་དེ་བསླུ་བྲིད་བྱེད་པ་རེད། འོན་ཀྱང་གྲོགས་པོ་
བཟང་པོའམ་གྲོགས་པོ་ངོ་མ་རྣམས་ཀྱིས་སོ་སོའི་གྲོགས་པོ་ལ་གནོད་འཚེ་ཕོག་
པ་ནམ་ཡང་མཐོང་འདོད་མེད་པ་རེད།
གལ་ཏེ་གྲོགས་པོ་ཞིག་ཆང་རག་ཐེངས་གཅིག་གམ་ཐེངས་མང་འཐུང་བ་
མཐོང་ཚེ་ངས་ཁོ་པ་དེ་ལས་ཐར་ཐབས་བྱེད་ཀྱི་ཡིན། ངས་གྲོགས་པོའི་འདུ་ཤེས་
ཀྱི་འབྲེལ་བ་བརླག་དགོས་ཀྱང་གྲོགས་པོ་མ་བརླག་པ་བྱེད་ཀྱི་ཡིན། མི་རྣམས་
ཀྱིས་རང་ཉིད་ལ་ངོས་ལེན་འཐོབ་པའི་ཆེད་དུ་བྱེད་མི་འོས་པ་མང་པོ་བྱེད། དེ་འདྲ་
བྱེད་སྐབས་ཕུགས་ལ་གནོད་སྐྱོན་ཇི་ཡོང་ལ་མི་ལྟ་བར་ལས་དོན་འདིས་གང་ཡང་
གནོད་ཀྱི་མ་རེད་ཅེས་བརྗོད།
གྲོགས་པོ་ཕན་ཚུན་གནོན་ཤུགས་གང་དང་གང་སྤྲོད་མིན་ལ་བརྟེན་ནས་
གྲོགས་པོ་ལེགས་ཉེས་ཀྱི་དབྱེ་འབྱེད་ངོ་མ་བྱེད་ཐུབ། ཁྱེད་རང་དཀའ་ངལ་ནང་
དུ་ལྷུང་བའི་སྐབས་ཁོང་རྣམས་ཕྱོགས་གང་དུ་ལང་གི་འདུག་གམ། ཁྱེད་རང་གི་
སྲུང་སྐྱོབ་ཆེད་དུ་ཁོང་རྣམས་ཀྱིས་གང་དང་གང་བྱེད་ཀྱི་འདུག་གམ། གལ་ཏེ་ཁོང་
ཚོར་དེ་རིང་ཁྱེད་རང་ལ་རོགས་པ་བྱེད་པའི་གཤིས་ཀ་མེད་ན་སང་ཉིན་རོགས་པ་
བྱེད་པའི་གཤིས་ཀ་དེ་ཇི་ལྟར་ཡོང་ངམ་ཞེས་པའི་དྲི་བ་འདི་ཧ་ཅང་གལ་ཆེན་པོ་
ཆགས་ཡོད། གཤིས་སྤྱོད་བཟང་པོ་ཡོད་པའི་མི་མཉམ་དུ་འབྲེལ་བ་བྱེད་པ་འདིས་
ཁྱེད་རང་གི་རང་མཐོང་ཆེ་རུ་གཏོང་བ་ལ་རོགས་བྱེད་པ་རེད།
གྲོགས་པོ་ཕན་ཚུན་གྱི་གནོན་ཤུགས།
དྲང་པོའི་ཕྱོགས་སུ་འགྲོ་བ་ལས་བློ་མཐུན་ཚོགས་པའི་ཕྱོགས་སུ་འགྲོ་རྒྱུའི་
འདོད་པ་ཆེ་རུ་འགྲོ་སྐབས་ཁྱེད་རང་ལ་བློ་ཁོག་དང་བཟང་སྤྱོད་མེད་པའི་རྟགས་
གསལ་པོ་སྟོན་གྱི་ཡོད་རེད། གཞན་དང་མཉམ་དུ་འགྲིག་པའི་ཆེད་དུ་མཉམ་དུ་
འགྲོ་བ་ནི་བརྟན་ཆ་བྱེད་པའམ་ཉེན་ཁ་མི་ཡོང་བ་བྱེད་པ་རེད། སོ་སོའི་གྲོགས་པོ་
དགའ་རུ་འཇུག་པ་དང་རང་ཉིད་ལ་གཞན་གྱིས་ལབ་གླེང་ཡོང་བའི་ཉེན་ཁ་མེད་
པར་བཟོ་བ་སོགས་ནི་རང་མཐོང་ཆེན་པོ་ཡོད་པའི་མིའི་ཚད་རེད། དེ་བཞིན་ཕྲུ་
གུ་ཆུང་ཆུང་དང་མི་རྒན་པའི་བར་གྱི་ཁྱད་པར་འབྱེད་པ་རེད། དཔེ་མཚོན་འགའ་
ཞིག་འདི་ལྟར་ཏེ།
སློབ་ཕྲུག་ཆུང་ཆུང་རྣམས་གཞན་གྱིས་རང་ལ་འཕྱ་སྨོད་མི་ཡོང་བའི་
ཆེད་དུ་ལས་རིམ་གང་ཞིག་ལ་གོམས་འདྲིས་བྱེད།
སློབ་ཕྲུག་རྣམས་ཀྱིས་རང་ཉིད་ལ་གཞན་གྱིས་བསྟན་བཤིག་མི་སློང་
བའི་ཆེད་དུ་དྲི་བར་ལན་འདེབས་མི་བྱེད།
བཟོ་གྲའི་ལས་མི་རྣམས་ཀྱིས་སོ་སོའི་གྲོགས་པོ་རྣམས་དགའ་པོ་ཡོང་
བའི་ཆེད་དུ་ལས་ཀར་ཧུར་སྐྱེད་ཆེན་པོ་མི་བྱེད།
འཚམ་པོ་བྱེད་པ།
འཚམ་པོའམ་འབྲིང་ཙམ་བྱེད་པ་ནི་འགྲིག་པ་རེད། ངས་དུས་ཡུན་ཐུང་ཙམ་
རིང་འབད་བརྩོན་བྱས་པའི་རྗེས་སུ་ལས་མཚམས་འཇོག་གི་ཡིན་ཞེས་མི་མང་
པོས་སྨྲ་བ་རེད། གཤམ་འོག་རྣམས་བྱེད་པ་འཚམ་པོའམ་འབྲིང་ཙམ་གྱི་ཁོངས་
སུ་ཚུད་ན་འགྲིག་གི་རེད་དམ།
གཞན་ལ་མགོ་སྐོར་གཏོང་བ།
རྫུན་ཤོད་པ།
རྐུན་མ་རྐུ་བ།
མྱོས་རྫས་སྤྱོད་པ།
ལོག་གཡེམ་སྤྲོད་པ་སོགས།
མི་འགའ་ཞིག་གིས། ང་རང་གི་འདོད་པ་ལྟར་ག་དུས་ཡིན་ནའང་ལས་ཀ་
སྐྱུར་ཆོག་གི་ཡོད་ཅེས་ཡང་ཡང་འགྲེལ་བརྗོད་བྱེད། ཡིན་ནའང་ཁོ་པ་རྣམས་
ཀྱིས་སོ་སོའི་འདུན་པའི་ཤུགས་ལས་ངན་པའི་གནོན་ཤུགས་དེ་ནུས་སྟོབས་ཆེ
བ་ཡིན་པ་ཤེས་ཀྱི་མེད།
ཕྱི་རྐྱེན་མིན་པར་ནང་སེམས་ཀྱིས་སྐུལ་འདེད་བྱས་པ་ལས་བྱུང་བ་དགོས།
མི་ཞིག་གིས་ཉིན་ཞིག་ཁོང་རང་གི་ཉལ་ཁྲིའི་གཡས་ཕྱོགས་སུ་ལངས་
ནས། ཁྱེད་རང་འཛམ་གླིང་ནང་གི་མི་སྐད་གྲགས་ཆེ་ཤོས་དེ་རེད། ཁྱེད་རང་གིས་
ཕྱག་ལས་རླབས་ཆེན་གནང་གི་ཡོད་སྟབས་ང་རང་སྐུ་ཉིད་ཀྱི་མཆེད་གྲོགས་ཡིན་
ཞེས་ལབ་རྒྱུར་དགའ་སྤོབས་ཆེན་པོ་ཡོད་ཅེས་ཁ་པར་ཐོག་ནས་ང་ལ་སྨྲས། དེ་
ལྟ་བུའི་བརྗོད་ཚིག་རྣམས་ཁོང་གིས་ལྷག་བསམ་རྣམ་དག་ཐོག་ནས་སྨྲས་པ་རེད།
ངའི་སེམས་ནང་ཚོར་བ་ཇི་ལྟར་བྱུང་ངམ་ཞེ་ན། ཚོར་བ་ཡག་པོ་ཞེ་དྲག་ཡོང་གི་
རེད། འོན་ཀྱང་ཉིན་ཕྱི་མར་ཁོང་གིས། ཁྱེད་རང་མི་ངན་རེད། ཁྱེད་རང་གིས་བསླུ་
བྲིད་བྱེད། ཁྱེད་རང་དྲང་པོ་མི་འདུག ཁྱེད་རང་གྲོང་ཁྱེར་འདིའི་ནང་ནས་ངན་
བྱུས་མགོ་སྐོར་གཏོང་མཁན་ཆེ་ཤོས་དེ་རེད་ཅེས་ཁ་པར་ཐོག་ནས་ང་ལ་བརྗོད།
བརྗོད་ཚིག་འདི་དག་གིས་ང་ལ་ཚོར་བ་ཇི་ལྟར་སྐྲན་གྱི་རེད་དམ། ཚོར་བ་ཧ་ཅང་
གི་དྲག་པོ་སྐྲུན་གྱི་རེད།
དེས་ན་ཉིན་དང་པོར་ཁྱེད་རང་མི་སྐད་གྲགས་ཆེ་ཤོས་དེ་རེད་ཅེས་ཐོས་
དུས་ང་ཧ་ཅང་དགའ་པོ་བྱུང་བ་དང་། ཕྱི་ཉིན་དེར་ཁྱེད་རང་མི་ངན་ཞིག་རེད་ཅེས་
སོགས་གོ་དུས་ཚོར་བ་དྲག་པོ་སྐྱེས་པ་དེ་དག་ལ་བལྟས་ན་ངའི་མི་ཚེའི་སྟངས་
འཛིན་སུས་བྱེད་ཀྱི་ཡོད་པ་མངོན་གྱི་འདུག་གམ། མི་དེས་བྱེད་ཀྱི་ཡོད་པ་ཧ་ཅང་
གི་གསལ་པོ་རེད་འདུག དེ་ལྟ་བུའི་ཐོག་ནས་གུས་པ་རང་ཉིད་ཀྱི་མི་ཚེ་སྐྱེལ་
འདོད་འདུག་གམ། དེ་ལྟ་བུ་ངེས་པར་དུ་འདོད་ཀྱི་མི་འདུག དེ་ནི་ཕྱི་རྐྱེན་གྱིས་
སྐུལ་འདེད་བྱས་པ་ཞིག་རེད།
གུས་པ་ནི་ནང་སེམས་ཀྱིས་སྐུལ་འདེད་བྱེད་པ་འདོད་ཀྱི་ཡོད། མི་དེས་ང་
མི་སྐད་གྲགས་ཆེ་ཤོས་རེད་ཅེས་སོགས་ཀྱི་བརྗོད་ཚིག་འདི་དག་ངས་གོ་བ་ཡག་
པོ་རེད། འོན་ཀྱང་ཁོང་གིས་དེ་ལྟར་མ་སྨྲས་ཀྱང་རང་ཉིད་འགྲོ་བ་མི་ཡ་རབས་
བཟང་སྤྱོད་ཅན་ཞིག་ཡིན་པ་རང་གིས་རང་ལ་དཔྱད་ཞིབ་བྱས་པ་ལས་ཤེས་ཐུབ།
ཕྱི་ཉིན་དེར་མི་དེས་ངའི་བཟང་སྤྱོད་དུམ་བུར་བཏང་ནས་མེད་པར་བཟོ་སྐབས་
དང་ཐོག་སེམས་ལ་ཕོག་བྱུང་ཡང་ཁོས་ང་མེད་པར་བཟོ་ཐུབ་ཀྱི་མ་རེད། གང་
ཡིན་ཞེ་ན། གུས་པ་རང་ཉིད་ཀྱིས་ཚོད་དཔག་བྱས་ན་རང་ཉིད་ཡ་རབས་བཟང་
སྤྱོད་ལྡན་པ་ཞིག་ཡིན་པར་ངོས་འཛིན་བྱེད་ཀྱི་ཡོད། ཁྱེད་རང་གིས་ང་ལ་ཁོང་
ཁྲོ་བསླངས་བྱུང༌། ཞེས་བརྗོད་སྐབས་སྟངས་འཛིན་བྱེད་མཁན་དེ་ཕྱི་རྐྱེན་ཡིན་
པ་རེད། འོན་ཀྱང་ང་ཁོང་ཁྲོ་ཟ་ཡི་འདུག་ཅེས་བརྗོད་སྐབས་སྟངས་འཛིན་ནང་
སེམས་ཀྱིས་བྱེད་ཀྱི་ཡོད་རེད།
ཁྱེད་རང་གི་ཆོག་མཆན་མེད་པར་སུ་གང་གིས་ཀྱང་ཁྱེད་རང་ཞན་
པའམ་དམན་པ་བཟོ་ཐུབ་ཀྱི་མ་རེད། ཅེས་སྐུ་ཞབས་Eleanor Roosevelt
མཆོག་གིས་གསུངས།
རྒྱ་གར་གྱི་གནའ་བོའི་དྲང་སྲོང་ཞིག་གི་ལོ་རྒྱུས་ཤིག་ཡོད། ཉེ་འཁོར་དུ་
འགྲུལ་བཞུད་པ་གཅིག་གིས་ཁོང་ལ་མིང་འདོགས་སྣ་ཚོགས་བྱས་པར་ཁོང་གིས་
ལན་འདེབས་གང་ཡང་མ་གནང་བར་མིང་འདོགས་ཀྱི་ཚིག་མ་རྫོགས་བར་མུ་
མཐུད་དེ་ཉན་གྱིན་བཞུགས་པ་རེད། དྲང་སྲོང་དེས། གལ་ཏེ་མི་ཞིག་གིས་ཕུལ་
བའི་འབུལ་བ་ཞིག་མ་བསླངས་པ་ཡིན་ན་འབུལ་བ་དེ་སུ་ལ་བདག་གི་རེད་དམ་
ཞེས་འགྲུལ་བཞུད་པ་དེར་དྲིས་པར། འབུལ་མཁན་དེ་ལ་བདག་གི་རེད་ཅེས་
ཞུས་པ་རེད། ངས་ཁྱེད་རང་གིས་འབུལ་བ་ཆ་ཚང་ལེན་གྱི་མིན་ཞེས་གསུངས་ཏེ་
ཕེབས་པར་འགྲུལ་པ་དེ་ཧོན་ཐོར་ཏེ་ལུས་པ་རེད། དྲང་སྲོང་དེ་ནང་སེམས་ཀྱིས
སྐུལ་འདེད་བྱས་པ་རེད།
ང་ཚོས་ཇི་སྲིད་ཕྱིའི་རྐྱེན་ལ་བསྙོན་དཀྲི་བྱེད་པ་དེ་སྲིད་དུ་ང་ཚོརསྡུག་
བསྔལ་དང་རོགས་མེད་ཁེར་རྐྱང་གི་ཚོར་བ་ཡོང་གི་རེད། ང་ཚོས་སོ་སོའི་ཚོར་
བ་དང་གཤིས་སྤྱོད་ཀྱི་འགན་འཁུར་མ་བསླངས་ན་ང་ཚོ་ནམ་ཡང་འགྱུར་བ་འགྲོ་
ཡི་མ་རེད། འགྱུར་བ་འགྲོ་བའི་གོམ་པ་དང་པོ་དེ་འོག་གི་དྲི་བ་རྣམས་རེད།
ང་ཅིའི་ཕྱིར་མ་སྐྱིད་པ་བྱུང་ངམ།
ང་ཅིའི་ཕྱིར་ཁོང་ཁྲོ་ཟ་བ་ཡིན་ནམ།
ང་ཅིའི་ཕྱིར་སེམས་ཞུམ་པའམ་གཉའ་ཆག་གམ།
དྲི་བ་འདི་དག་ལ་བརྟེན་ནས་དཀའ་ངལ་སེལ་བའི་ཐབས་ལམ་གྱི་དྲི་མ་
ཚོར་གྱི་རེད། དགའ་སྐྱིད་ནི་བཟང་པོའི་རང་མཐོང་གི་འབྲས་བུ་རེད། གལ་ཏེ་
ཁྱེད་རང་གིས། དགའ་སྐྱིད་གང་དང་གང་གིས་སྐྲན་གྱི་རེད་དམ་ཞེས་དྲིས་ན།
ཁྱེད་རང་ལ་ལན་འདྲ་མིན་སྣ་ཚོགས་འཐོབ། ཕྱི་དངོས་པོ་ལ་བརྟེན་ནས་འཐོབ་ཀྱི་
རེད་ཅེས་པ་ལན་མང་ཤོས་ཡིན་གྱི་རེད། འོན་ཀྱང་དེ་ནི་བདེན་པ་མ་རེད། དགའ་
སྐྱིད་ནི་རང་ཉིད་ལས་གཞན་ཞིག་ཡོད་པ་མིན་པར་རང་ཉིད་དགའ་སྐྱིད་དེ་ཉིད་
ཡིན་པ་ལ་བརྟེན་ཡོད། མི་ཞིག་ལ་ཁོ་པའི་མི་ཚེའི་དགོས་མཁོ་ཡོངས་རྫོགས་ཚང་
ཡོད་ཀྱང་ཁོ་པར་དགའ་སྐྱིད་མེད། དེ་ལས་ལྡོག་སྟེ་མི་འགའ་ཤས་ལ་དགོས་མཁོ་
ཉུང་ངུ་ལས་ཚང་མེད་ཀྱང་དགའ་སྐྱིད་ཆེན་པོ་ཡོང་གི་ཡོད་པ་མངོན་སུམ་མཐོང་
རྒྱུ་ཡོད། དགའ་སྐྱིད་ནི་སེམས་ནང་གི་ཚོར་བ་རེད། དགའ་སྐྱིད་ནི་ཕྱེ་མ་ལེབ་
ནང་བཞིན་རེད། གལ་ཏེ་ཁྱེད་རང་གིས་ཕྱེ་མ་ལེབ་ཀྱི་རྗེས་སུ་རྒྱུགས་ཏེ་ཕྱིན་ན་
དེ་ཡང་ཕར་ཕར་འཕུར་འགྲོ་བ་རེད། ཁྱེད་རང་ལྷོད་ལྷོད་བསྡད་ན་དེ་ཁྱེད་རང་གི་
སར་ཡོང་བ་མ་ཟད་དཔུང་པའི་སྟེང་དུ་སྡོད་པ་རེད།
དགའ་སྐྱིད་སྟེར་བའི་བསམ་བློ་གོང་འཕེལ་གཏོང་དགོས།
མི་ཚེའི་བྲོ་བ་སྐྱུར་མོར་མྱོང་བ་ན་བྱུས་ཉེས་ཕོག་པའི་སེམས་ཚོར་གྱི་
རྟགས་ཤིག་རེད། དེ་ལྟ་བུའི་སེམས་ཚོར་གྱིས་ང་ཚོའི་ལས་དོན་བཟང་པོ་སྒྲུབ་
པའི་ནུས་པ་གཏོར་བཤིག་གཏོང༌། སོ་སོའི་བྱེད་སྒོའི་གནས་ཚད་ཅིག་གཏན་
འབེབས་བྱེད་དགོས། སོ་སོས་རང་ཉིད་ལ་དྲང་པོ་བྱེད་དགོས་པ་དང་རང་གིས་
རང་ལ་འགྲན་སྡུར་བྱེད་དགོས། གཤམ་གསལ་རྣམས་ངེས་པར་སྒྲུབ་དགོས།
མི་རེ་རེ་དང་གནས་སྐབས་རེ་རེའི་ལེགས་པའི་ཆ་ལ་ལྟ་དགོས།
དགའ་སྐྱིད་བྱེད་པའི་སེམས་ཐག་གཅོད་དགོས།
སོ་སོའི་བྱེད་སྒོའི་གནས་ཚད་བསམ་བློ་ཞིབ་མོར་བཏང་ནས་གཏན་
འཁེལ་བྱེད་དགོས།
གཞི་མེད་སྐྱོན་བརྗོད་རྣམས་ལ་གདོང་ལེན་བྱེད་ཐུབ་པའི་གོམས་གཤིས་
སྐྲུན་དགོས།
བྱ་བའམ་དངོས་པོ་ཆུང་ངུ་རེ་རེ་ལས་དགའ་ཚོར་ཐོབ་པའི་ཐབས་ལམ་
ཤེས་པར་བྱེད་དགོས།
དུས་ཚོད་ཚང་མ་གཅིག་མཚུངས་མ་ཡིན་པ་དྲན་དགོས། ཡར་འགྲོ་དང་
མར་འགྲོ་ཡོང་བ་ནི་མི་ཚེའི་ཆ་ཤས་རེད།
གནས་སྐབས་རེ་རེའི་ནང་གྲུབ་འབྲས་ཡག་ཤོས་དེ་འཐོབ་ཐབས་བྱེད་དགོས།
རང་ཉིད་ཕན་ཐོགས་ཡོད་པའི་ལས་དོན་དུ་མུ་མཐུད་ཞུགས་དགོས།
རང་ཉིད་ལས་སྐྱོ་བ་རྣམས་ལ་ཕན་ཐོགས་བྱེད་དགོས།
དཀའ་ངལ་ལས་གྲོལ་བར་བྱེད་ཐབས་ཤེས་དགོས། དཀའ་ངལ་ཐོག་
བསམ་བློ་ཡུན་རིང་མ་ཐོངས།
སོ་སོ་རང་ཉིད་དང་གཞན་གྱི་ནོར་འཁྲུལ་ལ་གུ་ཡངས་གཏོང་དགོས།
ནོངས་འགྱོད་དང་སྙིང་ནད་བཅང་མི་ཉན།
རང་གིས་རང་ལ་རང་འགུལ་སྐུལ་མ་བཟང་པོ་སྐྲུན་དགོས།
རང་གིས་རང་ལ་གླེང་མོལ་བཟང་པོ་བྱེད་པའི་གོམས་གཤིས་སྐྲུན་དགོས།
རང་འགུལ་སྐུལ་མས་རང་ཉིད་ཀྱི་ཡིད་ཆེས་ལ་འགྱུར་བ་གཏོང་གི་རེད། ཁྱེད་
རང་གི་ཕྱིའི་སྤྱོད་པས་ནང་གི་ཡིད་ཆེས་གང་ཡིན་གསལ་པོར་སྟོན། དེར་བརྟེན་
རང་འགུལ་སྐུལ་མས་ནང་གི་ཡིད་ཆེས་ལ་གནོན་ཤུགས་སྤྲད་པ་ལ་བརྟེན་ནས་
ཁྱེད་རང་གི་ཕྱིའི་སྤྱོད་པར་འགྱུར་བ་འགྲོ། དེ་ནི་རང་ཉིད་ཡིད་ཚིམ་ཡོང་བའི་ལུང་
བསྟན་ཆགས་ཀྱི་རེད། དཔེར་ན།
འདི་ངས་བཀོལ་སྤྱོད་ཐུབ་ཀྱི་ཡོད།
འདི་ངས་བྱེད་ཐུབ་ཀྱི་ཡོད།
ངས་ཨང་རྩིས་ཡག་པོ་ཤེས་ཀྱི་ཡོད།
ངའི་དྲན་པ་བརྟན་པོ་ཡོད།
ང་ཚོའི་ནུས་སྟོབས་ཆེ་ཤོས་དེ་ང་ཚོའི་ཞན་ཆ་ཆེ་ཤོས་ཀྱང་ཆགས་སྲིད་པ་རེད།
ནུས་སྟོབས་གང་ཡང་རུང་བ་ཞིག་བེད་སྤྱོད་གཏོང་ཐལ་ཆེ་ན་སྐྱོན་ནམ་
ཞན་ཆར་འགྱུར་བ་རེད། དཔེར་ན། སྐད་ཆ་ལེགས་པར་ཤོད་པའི་ནུས་སྟོབས་ནི་
ཚོང་རར་དགོས་པའི་ནུས་སྟོབས་ཤིག་རེད། སྐད་ཆ་ཤོད་པའི་ནུས་སྟོབས་ཅན་
རྣམས་ཚོང་རར་ནང་ཁུལ་གླེང་མོལ་ལ་མགོ་འཁོར་བ་དང༌། མཚམས་རེ་གླེང་
མོལ་མང་དྲགས་ནས་ཚོང་མི་འགྲོ་བ་སོགས་ཡོང་བ་ནི་ནུས་སྟོབས་དེ་བེད་སྤྱོད་
བཏང་དྲགས་པའི་ཉེར་ལེན་རེད། གཞན་ལས་ཉན་པ་ནི་ནུས་སྟོབས་ཤིག་རེད།
འོན་ཀྱང་ཉན་དྲགས་ན་མི་དེ་ཉན་ནས་སྡོད་པ་ཙམ་ལས་སྐད་ཆ་དགོས་ངེས་ཤོད་
ཐུབ་ཀྱི་མེད་པའི་སྐྱོན་ནམ་ཞན་ཆར་འགྱུར་བ་རེད།
ང་ཚོའི་ཞན་ཆ་ཆེ་ཤོས་དེ་ང་ཚོའི་ནུས་སྟོབས་ཆེ་ཤོས་སུ་འགྱུར་སྲིད་པ་རེད།
ཁོང་ཁྲོ་ནི་ཞན་ཆའམ་སྐྱོན་གནད་ཅིག་རེད། ཞན་ཆ་དེ་ནུས་སྟོབས་ལ་སྒྱུར་
ཐབས་ཇི་ལྟར་བྱེད་དམ། བུད་མེད་ཅིག་གིས་དེ་ལྟར་བསྒྱུར་པ་བསྟན་ཡོད། བུད་
མེད་ཅིག་གིས་ར་བཟི་བའི་སྣུམ་འཁོར་ཁ་ལོ་པར་ངོ་རྒོལ་བྱས་པའི་ལོ་རྒྱུས་འདི་
ལྟར་ཏེ། ར་བཟི་བའི་སྣུམ་འཁོར་ཁ་ལོ་པ་དེས་སྣུམ་འཁོར་བཏང་བ་ལ་བརྟེན་ནས་
བུད་མེད་དེའི་ཕྲུ་གུ་མེད་པར་ཆགས་པ་རེད། དེར་བརྟེན་བུད་མེད་དེ་ཁོང་ཁྲོ་ཧ་
ཅང་ཆེན་པོ་ལངས་ནས་སླད་ཕྱིན་སྤྱི་ཚོགས་ཀྱིས་དེ་ལྟ་བུའི་འགན་མ་འཁུར་བའི་
བྱ་བ་ངན་པ་ལ་བཟོད་ཐབས་མེད་པ་བཟོ་རྒྱུའི་དམ་བཅའ་བཞག་པ་རེད། ཁོང་
གིས་ཨ་མི་རི་ཀའི་ས་ཁུལ་གང་སར་ར་བཟི་བའི་ཁ་ལོ་པར་ཡུལ་མི་རྣམས་ཀྱི་
ངོ་རྒོལ་གོ་སྒྲིག་བྱས་པ་རེད། ཁོ་དང་ཁོ་མོའི་ཚོགས་མི་སྟོང་ཕྲག་མང་པོའི་ལས་
འགུལ་དེ་མངོན་གསལ་དོད་པོའི་ནུས་པ་ཞིག་ཏུ་གྱུར་པ་དང༌། རིམ་པས་ཡུལ་
མིའི་ཁྲིམས་ལ་འགྱུར་བ་གཏོང་ཐུབ་པ་བྱུང་ཡོད། དེ་ནི་ཚོར་བ་ངན་པ་ཁོང་ཁྲོ་
ལྟ་བུ་ཕན་ནུས་ཅན་གྱི་ལས་འགུལ་བརྒྱུད་ནས་ནུས་སྟོབས་སུ་བསྒྱུར་པའི་དཔེ་
མཚོན་ཞིག་རེད། ཁོ་མོས་རང་གི་ཁོང་ཁྲོ་དེ་དཀའ་ངལ་སེལ་བའི་ཐབས་ཤེས་སུ་
བསྒྱུར་ཐུབ་པ་རེད།
བཟོད་བསྲན་དགོས་པ་ཡིན།
བཟོད་བསྲན་གྱིས་གདེང་ཚོད་དང༌། ཐག་གཅོད་ཀྱི་ནུས་པ། རྒྱུ་མཚན་གྱི་
སྒོ་ནས་ལྟ་ཐུབ་པའི་ནུས་པ་སྐྲུན་པ་རེད། དེ་ལ་བརྟེན་ནས་རིམ་བཞིན་ལས་དོན
སྒྲུབ་པར་བྱེད་པ་རེད། ཅེས་སྐུ་ཞབས་Brian Adams ལགས་ཀྱིས་གསུངས།
མི་མང་པོས་བརྗོད་གསལ་དུ། གནད་དོན་ཡག་སྡུག་གང་རུང་ཐོག་ཐེངས་
གཅིག་འཐེར་ཐོན་བྱས་ན་གནོན་ཤུགས་གང་ཡང་ཡོང་གི་མ་རེད་ཅེས་པ་བདེན་
པ་མ་རེད། ཤུགས་རྐྱེན་ཅི་བྱུང་གི་ཁྱད་པར་ཡོད་པ་མངོན་གསལ་དོད་པོར་བྱས་
ནས་མི་གསལ་ཡང་གནད་དོན་གང་ཡང་རུང་བ་ཞིག་འགྱུར་འགྲོས་ཡོང་གི་ཡོད།
རྒྱ་ནག་ནང་དུ་སྨྱུག་ཤིང་འཕེལ་རྒྱས་ཡོང་བའི་ཆེད་དུ་སྨྱུག་མའི་སོན་
གསར་འདེབས་དང་དེ་ཐོག་ཆུ་དང་ལུད་སོགས་བླུགས་ཀྱང་ཐོག་མའི་ལོ་བཞིའི་
ནང་སྐྱེ་འཕེལ་གང་ཡང་ཡོད་པར་མི་མངོན། འོན་ཀྱང་ལོ་ལྔ་པའི་བདུན་ཕྲག་དྲུག་
གི་ནང་དུ་ལག་ཁྲུའམ་ཕི་ཁྲི་༩༠ ཙམ་སྐྱེ་བ་རེད། སྐབས་འདིའི་དྲི་བ་ནི་སྨྱུག་ཤིང་
དེ་བདུན་ཕྲག་དྲུག་གི་ནང་དུ་སྐྱེས་པ་རེད་དམ། ལོ་ལྔའི་ནང་དུ་སྐྱེས་པ་རེད་དམ།
གལ་ཏེ་སྐྱེ་འཕེལ་མངོན་གསལ་མེད་པའི་དུས་ཡུན་ལོ་བཞིའི་ནང་སྨྱུག་སོན་དེར་
ཆུ་ལུད་རག་མེད་ན་རྩི་ཤིང་དེ་སྐྱེས་འཕེལ་ཐུབ་ཡོད་དམ། ཐུབ་མེད་པ་མ་ཟད་ཆ་
ཚང་སྐམ་པོར་ཆགས་སྲིད་པ་རེད། ལས་དོན་འགྲིག་པའི་ཐོག་བཟོད་བསྲན་དང་
ཡིད་ཆེས་ཡོད་པའི་ངང་ནས་འབད་སྒྲུབ་བྱེད་དགོས། དེ་ལྟར་བྱེད་སྐབས་མངོན་
གསལ་ཅན་གྱི་གྲུབ་འབྲས་མ་ཐོན་ཡང་གོང་གསལ་ལོ་རྒྱུས་ནང་བྱུང་བ་བཞིན་
འགྱུར་བ་ངེས་པར་དུ་འགྲོ།
གཟབ་གཟབ་བྱེད་དགོས་པ། བཟོད་བསྲན་དང་ལེ་ལོ་གཉིས་དབར་གྱི་ཁྱད་
པར་འབྱེད་ཤེས་པ་དགོས། མི་འགའ་ཞིག་མཚམས་རེ་རང་ཉིད་ལེ་ལོའི་དབང་
འོག་ཏུ་ཚུད་ཀྱང་བཟོད་བསྲན་བྱེད་ཀྱི་ཡོད་སྙམ་སྲིད་པ་རེད།
འགོ་འཛུགས་ཡག་པོ་ཞིག་གིས་ལས་མཇུག་ཡག་པོ་ཞིག་སྦྱིན་པ་རེད།
ཅེས་པ་ཨིན་སྐད་ཀྱི་གཏམ་དཔེ་ཞིག་རེད།
ཐོ་འགོད་བྱེད་དགོས། སོ་སོའི་ནུས་སྟོབས་དང་ཞན་ཆ་རྣམས་ཀྱི་ཐོ་གཞུང་
བཟོ་དགོས།
གྲུབ་འབྲས་ཅན་གྱི་མི་རྣམས་ཀྱིས་སོ་སོའི་ཞན་ཆ་རྣམས་ཤེས་པའི་ཐོག་
ནུས་སྟོབས་སྤེལ་བ་རེད། ང་ཚོས་ནུས་སྟོབས་ཅི་ཡིན་གསལ་པོར་ཤེས་རྟོགས་
མེད་ན་དེ་དག་སྤེལ་ཐབས་ཇི་ལྟར་བྱེད་ཐུབ་བམ། དེར་བརྟེན་ཁྱེད་རང་ལ་གང་
དང་གང་བྱེད་འདོད་ཡོད་པ་དང་། རང་ཉིད་གང་འདྲ་ཞིག་ཏུ་འཚར་ལོངས་བྱེད་
འདོད་ཡོད་པའི་ཐོག་ཏུ་བསམ་བློ་གཏོང་བ་མ་གཏོགས་རང་ཉིད་ལ་གང་དང་གང་
བྱེད་འདོད་མེད་པའི་ཐོག་མིན།
ནུས་སྟོབས། ཞན་ཆ།
རང་མཐོང་གི་གནད་འགག་རྣམས་སྐུ་ཞབས་Abraham Lincoln མཆོག་
གིས་གཤམ་དུ་བཀོད་པ་ནང་བཞིན་གཞན་གང་དུའང་གསལ་མེད།
འཛམ་བུ་གླིང་པ་རྣམས། ངའི་བུས་དེ་རིང་ནས་སློབ་གྲྭ་འགོ་འཛུགས་བྱེད་
ཀྱི་ཡོད།
འཛམ་བུ་གླིང་པ་རྣམས། ངའི་བུ་ཕྱག་གིས་འཁྲིད་དང༌། ཁོ་པས་སློབ་གྲྭ་དེ་
རིང་ནས་འགོ་འཛུགས་བྱེད་ཀྱི་ཡོད།
གནས་སྐབས་ཤིག་ཁོ་པར་ཡ་མཚན་དང་གསར་པའི་ཚོར་སྣང་སྐྱེ་ངེས་
རེད། ཁོ་པར་ཁྱེད་ཀྱིས་འཇམ་པོས་སྐྱོང་བའི་རེ་འདུན་ཡོད།
ཁྱེད་ཀྱིས་ཤེས་གསལ་རེད།ད་བར་ཁོ་པ་གདང་གའི་རྒྱལ་པོ་དང་།ཁྱམས་
རའི་དཔོན་པོ་བྱས་ནས་བསྡད་པ་རེད། ངས་ཁོ་པའི་རྨ་ཁ་རྣམས་ལ་བཟོ་བཅོས
བྱེད་པའི་ཆེད་དུ་ཁོ་པའི་འཁྲིས་སུ་རྒྱུན་དུ་བསྡད་ཡིན། ངས་རྒྱུན་དུ་ཁོ་པའི་
སེམས་སྡུག་ཞི་ཐབས་བྱས་ཡིན།
ད་ནི་གནས་སྟངས་གཞན་པ་ཞིག་ཏུ་འགྱུར་འགྲོ། དེ་རིང་སྔ་དྲོ་ཁོ་པ་ནང་ནས་
གོམ་པ་དང་པོ་དེ་སྤོ་བ་དང༌། ལག་གཡབ་བྱེད་པ། བློ་སྟོབས་སྐྱེ་རུང་གི་བྱ་བ་གལ་
ཆེན་ཞིག་འགོ་འཛུགས་བྱས་པ་རེད། དེ་ལྟ་བུའི་བྱ་བ་དེས་གཅིག་བྱས་ན་སྡུག་
བསྔལ་དང་།བྱུས་ཉེས། འཁྲུག་རྩོད་ཀྱང་སྐྲུན་སྲིད་པ་རེད།
འཛམ་བུ་གླིང་འདིར་སྡོད་པ་ལ་ཡིད་ཆེས་དང༌། བྱམས་བརྩེ། བློ་ཁོག་བཅས་
དགོས། དེར་བརྟེན་འཛམ་བུ་གླིང་པ་རྣམས་ལ། ངས་ཁྱེད་རྣམས་ཀྱིས་ཁོ་པའི་གཞོན
ཤ་ཆེ་བའི་ལག་ཆུང་ནས་འཇུས་ནས་འཁྲིད་དེ་ཁོ་པས་ཤེས་དགོས་ཅི་ཡོད་རྣམས་
སློབ་པའི་ཡིད་སྨོན་བྱེད་ཀྱི་ཡོད།སློབ་རོགས་གནང༌། ཡིན་ནའང་ཁྱེད་རང་གིས་ཐུབ་
ཚེ་འཇམ་པོའི་ངང་ནས་སློབ་རོགས་ཨང༌།
མི་ཚང་མ་དྲང་པོ་མ་ཡིན་པ་དང༌། བུད་མེད་དང་སྐྱེས་པ་ཚང་མ་བདེན་
པ་མ་ཡིན་པ་ཁོ་པས་ཤེས་དགོས། མི་ངན་ཁྲེལ་མེད་དཀྱིལ་དུ་དཔའ་བོ་ཡོད་པ་
དང༌། དགྲ་བོའི་ནང་དུ་གྲོགས་པོ་ཡོད་པ་ཁོ་པར་སློབ་རོགས་གནང༌། དབང་ཡོད་
ཤོད་མཁན་གྱི་མི་རྣམས་རང་འོག་ཏུ་བཀུག་རྒྱུ་ལས་སླ་ཤོས་ཡིན་སྐོར་ཐོག་མར་
སྦྱོང་དགོས་ཡིན་པར་སློབ་རོགས།
དེབ་ཀྱི་ངོ་མཚར་བའི་ཁྱད་ཆོས་རྣམས་ཁོ་པར་སློབ་རོགས། ནམ་མཁའི་
སྟེང་གི་བྱ་རྣམས་དང༌། ཉི་མའི་ནང་གི་སྦྲང་བུ། སྤང་རིའི་སྟེང་གི་མེ་ཏོག་རྣམས
ཀྱི་གསང་བའི་གནད་དོན་རྣམས་ལ་བསམ་བློ་གཏོང་རྒྱུའི་དུས་ཡུན་འདང་ངེས་ཁོ་
པར་སྤྲོད་རོགས། མགོ་སྐོར་གཏོང་བ་ལས་གྲུབ་འབྲས་མ་སོན་པར་སྡོད་པ་ནི་ཆེ་
མཐོང་ཆེས་ཆེར་ཆེ་བ་ཡིན་པ་ཁོ་པར་སློབ་རོགས། མི་ཚང་མས་ཁོ་པའི་བསམ་
ཚུལ་རྣམས་ནོར་འཁྲུལ་རེད་ཅེས་བརྗོད་ཀྱང་རང་ཉིད་ཀྱི་བསམ་ཚུལ་ལ་ཡིད་
ཆེས་བྱེད་དགོས་པ་ཁོ་པར་སློབ་རོགས།
རང་ཚུགས་མི་འཛིན་པར་མི་དམངས་ཀྱི་རྗེས་སུ་མི་འབྲང་པའི་ནུས་
སྟོབས་ཁོ་པར་སྦྱིན་རོགས། མི་གཞན་ལས་ཉན་དགོས་པ་སློབ་རོགས། ཡིན་
ནའང་གང་གོ་ཐོས་བྱུང་བ་ཐམས་ཅད་བདེན་པ་ཡིན་མིན་བརྟག་དཔྱད་བྱས་རྗེས་
ལེགས་ཆ་ཡོད་པ་རྣམས་ངོས་ལེན་བྱེད་དགོས་པ་ཡང་སློབ་རོགས།
ཁོ་པར་སོ་སོའི་སེམས་དང་སྲོག་གི་ཡོན་ཏན་དྲང་པོ་དང་། བྱམས་བརྩེ་
སོགས་ལ་རིན་གོང་བརྒྱབ་ནས་ཕྱིར་ཚོང་ནམ་ཡང་མི་བྱེད་པ་སློབ་རོགས། མི་
དམངས་ཀྱིས་འཆལ་འཆོལ་བྱེད་པ་ལ་རྣ་བ་བཀག་ནས་ཁོ་པས་བདེན་པ་ཡིན་པར་
བསམ་པ་ལ་འཐབ་རྩོད་བྱེད་དགོས་པ་སློབ་རོགས། ཁོ་པར་འཇམ་པོའི་སྒོ་ནས་
སློབ་རོགས། ཡིན་ནའང་གཅེས་ལངས་མ་ཤོར་བ་གནང་རོགས། གང་ཡིན་ཞེ་ན།
མེའི་ནང་དུ་བརྡུངས་པའི་ལྕགས་ཐུར་ཁོ་ན་ལས་ལྕགས་དྭངས་མ་བཟོ་བ་རེད།
འཛམ་བུ་གླིང་པ་རྣམས་ལ། འདི་ནི་བཀོད་ཁྱབ་ཆེན་པོ་ཞིག་ཆགས་
སོང། ཡིན་ནའང་ཁྱེད་རྣམས་ཀྱིས་གང་དང་གང་གནང་ཐུབ་མིན་གཟིགས
རོགས། ཁོ་པ་ནི་ཧ་ཅང་ཤ་ཚ་བའི་བུ་ཞིག་རེད། ཅེས་སྐུ་ཞབས་Abraham Lin.
colnམཆོག་གིས་གསུངས་སོ།། །།
ལག་བསྟར་བྱེད་ཐབས།
༡ (བྱ་སྤྱོད)ངན་པ་རྣམས་བཟང་པོར་སྒྱུར་མཁན་རྣམས་ཀྱི་ལོ་རྒྱུས་ཀློག་
དགོས། རང་ཉིད་ལ་འདུན་པ་སྐྲུན་མཁན་དེབ་དང་སྒྲ་འཛིན་འཁོར་ཐག་
ཀློག་པ་དང་ཉན་རྒྱུ་ཉིན་རེའི་བྱེད་སྒོའི་ཁོངས་སུ་ཚུད་པ་བྱེད་དགོས།
༢ རང་ཉིད་ཀྱི་དུས་ཚོད་དང་རྒྱུ་ནོར་རམ་དངུལ་གྱི་ཆ་ཤས་གང་ཙམ་རེ་རང་
ལ་ཕན་རེ་མེད་པའི་ཐོག་ནས་གཞན་ཕན་ཆེད་དུ་གོ་རིམ་ལྡན་ཞིང་རྒྱུན་
བསྲིངས་ནས་གཏོང་རྒྱུའི་ཆོད་སེམས་དགོས།
༣ གནོན་ཤུགས་ངན་པ་རྣམས་ལས་གྱང་ཐག་རིང་པོར་སྡོད་དགོས།(ལས་ངན་
བྱེད་རྒྱུར་)མཉམ་འགྲོག་གི་གནོན་ཤུགས་འོག་མ་ཚུད་པ་དགོས།
༤ རང་གཞན་གཉིས་ལ་ཤིས་བརྗོད་དམ་ངོ་བསྟོད་ལེན་སྤྲོད་ལྷག་བསམ་
རྣམ་དག་དང་བརྗིད་ཉམ་ལྡན་པའི་སྒོ་ནས་བྱེད་དགོས།
༥ རང་ཉིད་ཀྱི་གཤིས་སྤྱོད་དང་ལས་ཀའི་འགན་འཁུར་དང་ལེན་བྱེད་རྒྱུའི་
འགོ་འཛུགས་བྱེད་དགོས།
༦ སྟབས་བདེ་འམ་ལས་སླ་པོ་མེད་རུང་སྒྲིག་རང་ཁུར་ལག་བསྟར་བྱེད་དགོས།
༧ གཤིས་སྤྱོད་བཟང་པོའམ་མཐོ་པོ་ཅན་གྱི་སྐྱེས་བུ་དང་མཉམ་སྡེབ་བྱེད་དགོས།
༨ གསར་གཏོད་ཅན་ཞིག་བྱས་ནས་རང་ཉིད་ཀྱི་ཞན་ཆ་རྣམས་(ལེགས་ཆར་སྐྲུན་པའི་)ནུས་སྟོབས་ལ་སྒྱུར་ཐུབ་པ་བྱེད་དགོས།
༩ བཟོད་པ་དང་སྙིང་རུས་ཀྱི་གྲུབ་འབྲས་མངོན་གསལ་རྗེན་རྗེན་དུ་མི་སྣང་ཡང་ལག་བསྟར་བྱེད་དགོས།

ལེ་ཚན་བདུན་པ།
ཕན་ཚུན་འབྲེལ་བའི་རྩལ་གྱི་གལ་གནད།
(ཡིད་འཕྲོག་པའི་རང་གཤིས་སྐྲུན་པ།)

ངས་ཉི་མས་ཁྱབ་པའི་འཇིག་རྟེན་འདིའི་ནུས་ཤུགས་ཚང་མའི་ནང་ནས་
མི་དང་མིའི་དབར་འབྲེལ་བ་བྱེད་པའི་ནུས་ཤུགས་ཀྱི་ཆེད་དུ་འགྲོ་སོང་མང་བ་
གཏོང་གི་ཡིན། ཞེས་སྐུ་ཞབས་John D.Rockefllerལགས་ཀྱིས་གསུངས།
ལས་དོན་ནང་གི་དཀའ་ངལ་ཕལ་ཆེ་བ་ནི་མི་དང་འབྲེལ་བའི་དཀའ་ངལ་
རེད། ང་ཚོས་མི་དང་འབྲེལ་བའི་དཀའ་ངལ་བསལ་ན་ལས་དོན་གྱི་དཀའ་ངལ་
མེད་པར་བཟོ་ཐུབ། ཐོན་འབབ་གནད་དོན་གྱི་ཤེས་བྱ་ཡོན་ཏན་ལས་མིའི་སྐོར་
གྱི་ཤེས་བྱ་ཡོན་ཏན་དེ་གལ་གནད་ཆེ་བ་ཡིན། གྲུབ་འབྲས་ཅན་གྱི་མི་རྣམས་
ཀྱིས་གཞན་ཡིད་དབང་འཕྲོག་པའི་ངར་ལྕགས་དང་འདྲ་བའི་རང་གཤིས་ཀྱི་ནུས་
པ་སྐྲུན་པ་རེད། རང་གཤིས་དེ་འདྲ་ཡོད་པའི་མི་ལ་གཞན་ཡིད་དབང་འགུག་ནུས་
ཀྱི་མི་གཤིས་ཞེས་ཟེར། ཁྱད་ཆོས་དེས་གྲོགས་པོའི་འདུ་ཤེས་ངང་ནས་གཞན་གྱི་
མཉམ་རུབ་ཐོབ་པར་རོགས་ཕན་བྱེད་ཀྱི་རེད་
ཡིད་འཕྲོག་པའི་རང་གཤིས་ངོས་འཛིན་བྱེད་རྒྱུ་ལས་སླ་པོ་ཡོད་རུང་དོན་
འགྲེལ་བྱེད་རྒྱུ་ཁག་པོ་ཡོད་རེད། རང་གཤིས་དེ་འདྲ་ནི་མི་དེའི་གོམ་པ་སྤོ་སྟངས་
དང༌། སྐད་ཆ་ཤོད་སྟངས། སྐད་སྒྲ་སྒྲིམ་ལྷོད། གོམས་གཤིས་ནང་དམིགས་
བསལ་ཚ་དྲོད་ཀྱི་ཚོར་བ། གདེང་ཚོད་ཀྱི་རང་བཞིན་སོགས་ལས་གསལ་པོར་
མཐོང་ཐུབ་ཀྱི་རེད། ཡིད་འཕྲོག་པའམ་སྣང་བ་འགྲོ་བའི་རང་གཤིས་ཞེས་པ་དེ་
མི་དེའི་བསམ་བློ་འཁྱེར་སྟངས་དང༌། གཤིས་ཀའམ་སྤྱོད་ལམ། རྣམ་འགྱུར་སྟོན་
སྟངས་བཅས་སྤྱི་བསྡོམས་ལས་བྱུང་བ་ཞིག་རེད། ན་སོ་སླེབས་མིན་ལ་མ་ལྟོས་
པར་ཁྱེད་རང་གི་གཟི་བརྗིད་བོར་བརླག་འགྲོ་ཡི་མ་རེད། གང་ཡིན་ཞེ་ན། ཁྱེད་
རང་གི་ཡིད་འཕྲོག་པའི་རང་གཤིས་དེ་ཁྱེད་རང་གི་གདོང་དང་སེམས་ཀྱི་བརྒྱུད་
ལམ་ནས་ཐོན་གྱི་ཡོད་རེད། ཡིད་འཕྲོག་པའི་རང་གཤིས་གྱོན་པ་ནི་གྱོན་པ་
ཐམས་ཅད་ལས་མཆོག་རེད།
དེ་ལྟར་ཡོང་བ་ནི་ལྷམ་ལ་ལྷམ་རྩི་དང༌། ལག་པའི་སོར་མོར་བཀུ་མཉེ་བྱེད་
པ་ལྟར་ཡུད་ཙམ་གྱི་ནང་དུ་འགྲུབ་ཐུབ་པ་ཞིག་མ་རེད། བཅོས་མའི་སྤྱོད་བཟང་
གིས་འཁྱུག་ཙམ་ལས་ནུས་ཀྱང་དེ་ཉིད་རིང་པོ་མ་སོང་གོང་དུ་རང་མཚང་ཕྱིར་
ཐོན་ངེས། བཟང་སྤྱོད་མེད་པར་འཇོན་ཐང་དང་གཤིས་ཀ་གཉིས་གཞིར་བཞག་པ་
ལས་བྱུང་བའི་མི་ཚེའི་འབྲེལ་བས་མི་ཚེ་ཡ་ང་བ་ཞིག་བཟོ། བཟང་སྤྱོད་དང་བྲལ་
བའི་ཡིད་འཕྲོག་པའི་ཁྱད་ཆོས་ནི་བཟང་པོ་ཡིན་པའི་རྟགས་དང་མཚན་མ་གང་
ཡང་མངོན་རྒྱུ་མེད་པར་བཟང་པོར་མཐོང་བ་ལྟ་བུ་རེད། དེས་ན་བཟང་སྤྱོད་དང་
ཡིད་འཕྲོག་པའི་ཁྱད་ཆོས་གཉིས་ཟུང་དུ་འབྲེལ་ན་གཞན་ཡིད་འཕྲོག་པའི་རང་
གཤིས་ཡུན་རིང་དུ་གནས་པ་དང་གཞན་ལས་རྒྱལ་བ་ཡོང་ཐུབ།
མི་ཚང་མར་གུས་བཀུར་བྱེད་དགོས་ཡིན་ནའང་ཉུང་ཤས་ཤིག་ལ་བློ་
དཀར་འགྲོགས་འདྲིས་བྱེད།བློ་དཀར་འགྲོགས་འདྲིས་ཅན་ལ་རང་གིས་བློ་གཏད་
མ་བྱས་གོང་དུ་བརྟག་དཔྱད་ནན་པོ་བྱེད་དགོས། གྲོགས་པོ་ངོ་མ་ནི་གནོད་སྐྱོན་
དང་བྱུས་ཉེས་རྣམས་ལ་གདོང་ལེན་བྱས་ནས་དལ་བུར་སྐྱེ་འཕེལ་བྱེད་པའི་རྩི་
ཤིང་ནང་བཞིན་རེད། ཅེས་སྐུ་ཞབས་George Washington མཆོག་གིས་སྤྱི་ལོ་
༡༧༨༣ ཟླ་བ་དང་པོའི་ཚེས་བཅོ་ལྔ་ཉིན་གསུངས།
མི་ཚེ་ནི་བྲག་ཆ་ཞིག་རེད།
ཕྲུ་གུ་ཆུང་ཆུང་ཞིག་ཁོང་ཁྲོ་ཟ་ནས་རང་ཉིད་ཀྱི་ཨ་མ་ལ་སྐད་ཤུགས་
ཆེན་པོས། ང་ཁྱེད་ལ་དགའ་ཡི་མི་འདུག ང་ཁྱེད་ལ་དགའ་ཡི་མི་འདུག ཅེས་
ལབ་པར་ཨ་མས་བཀའ་བཀྱོན་གནང་ཡོང་སྙམ་པའི་ཞེད་སྣང་གིས་ཁྱིམ་ནས་
བྲོས་ཕྱིན་པ་རེད། ཁོ་པས་ལུང་གཤོངས་ཤིག་ཏུ་ཕྱིན་ནས་ང་ཁྱེད་ལ་དགའ་ཡི་
མི་འདུག ང་ཁྱེད་ལ་དགའ་ཡི་མི་འདུག ཅེས་སྐད་ཤུགས་ཆེན་པོ་བརྒྱབ་པར་
སྔོན་གྱི་འབོད་ཚིག་རྣམས་བྲག་ཆ་ལས་ཚུར་གོ་བ་རེད། བུ་དེས་དེ་སྔོན་བྲག་ཆ་
གོ་མྱོང་མེད་སྟབས་ཞེད་སྣང་བྱུང་ནས་ཨ་མའི་སར་རྒྱུགས་ཕྱིན་པ་རེད། ལུང་
གཤོངས་ཕ་གིའི་ནང་དུ་བུ་སྡུག་ཆག་ཅིག་འདུག ང་ཁྱེད་ལ་དགའ་ཡི་མི་འདུག
ང་ཁྱེད་ལ་དགའ་ཡི་མི་འདུག་ཅེས་ལབ་ཀྱི་འདུག ཅེས་ཨ་མར་བརྗོད་པ་ལ། ཨ་
མས་གནས་ཚུལ་གང་ཡིན་གསལ་པོར་ཤེས་ནས་བུ་ལ། ཁྱེད་རང་སླར་ཡང་ལུང་
གཤོངས་དེར་ཕྱིན་ནས་ང་ཁྱེད་ལ་དགའ་ཡི་འདུག ང་ཁྱེད་ལ་དགའ་ཡི་འདུག་
ཅེས་ལོབ་ཤོགཅེས་སྨྲས་པ་བཞིན་དེར་ཕྱིན་ནས། ང་ཁྱེད་རང་ལ་དགའ་ཡི་འདུག
ང་ཁྱེད་རང་ལ་དགའ་ཡི་འདུག ཅེས་སྐད་ཆེན་པོ་བརྒྱབ་མ་ཐག་བྲག་ཆ་ལས་དེ་
ལྟར་སྐད་སྒྲ་བྱུང་བ་རེད། བྱུང་རྐྱེན་འདིས་བུ་ཆུང་དེ་ལ་བསླབ་བྱ་ཞིག་རག་པ་
རེད། ང་ཚོའི་མི་ཚེ་ནི་བྲག་ཆ་བཞིན་དུ་ཕར་ཇི་ལྟར་བྱས་པ་དེ་ལྟར་ཚུར་ཡོང་གི
ཡོད་པའི་བསླབ་བྱ་དེ་རེད།
མི་ཚེ་ནི་འཕང་ཤིང་རེད། (Boomerang)
(འཕང་ཤིང་ཞེས་པ་ནི་གནའ་དུས་སུ་ཤིང་གི་མཚོན་ཆ་ཡིན་པ་ཞིག་དང༌། འཕེན་མཁན་རང་ཉིད་ལ་ཚུར་
འཁོར་མཁན་ཞིག་རེད་འདུག)
སྐུ་ཞབས་Benjamin Franklin ལགས་ཀྱིས། ཁྱེད་རང་གིས་གཞན་ལ་
ཡག་པོ་བྱེད་པའི་དུས་སྐབས་དེ་ནི་ཁྱེད་རང་གིས་རང་ཉིད་ལ་ཡག་ཤོས་བྱེད་པའི་
སྐབས་རེད། ཅེས་གསུངས།
ཁྱེད་རང་གི་བསམ་བློ་དང༌། བྱ་སྤྱོད། གཤིས་ཀ་ཅི་ཙམ་བཅོས་མའི་ཚུལ་
བསྟན་ཡང་ནོར་འཁྲུལ་གང་ཡང་མེད་པར་མངོན་གསལ་དོད་པོར་ཕྱིར་ལོག་
ཡོང་གི་རེད།
ཁྱེད་རང་ནང་དུ་ཡར་སྐྱོད་བྱེད་སྐབས་ཐུག་འཕྲད་བྱུང་བའི་མི་རྣམས་ལ་
གུས་བརྩི་བྱེད་དགོས། ཁྱེད་རང་ནང་ནས་མར་ལོག་ནས་ཡོང་སྐབས་ཁོང་ཚོ་ངོ་
ཐུག་ཡོང་གི་རེད།
འོག་གི་སྒྲུང་དེ་བརྩམས་སྒྲུང་ལེགས་གྲས་ཕྱོགས་བཏུས་The Best of Bits
and Pieces ཞེས་པ་ནས་ཟུར་འདོན་བྱས།
ལོ་མང་པོ་ཞིག་གི་སྔོན་དུ་བུ་གཉིས་སི་ཏན་ཕཱོར་ཌི་(Stanford University)
གཙུག་ལག་སློབ་གཉེར་ཁང་དུ་སློབ་སྦྱོང་བྱེད་ཞོར་དུ་ལས་ཀ་བྱེད་བཞིན་ཡོད་
རེད། ཁོ་གཉིས་ལ་དངུལ་གྱི་དགོས་མཁོ་ཧ་ཅང་ཆེན་པོ་བྱུང་སྟབས་རོལ་མོ་ཕི་
ཡ་ནོ་མཁས་པ་སྐུ་ཞབས་Ignacy Paderewski ལགས་ཀྱི་རོལ་དབྱངས་དུས་སྟོན་
ཞིག་གོ་སྒྲིག་བྱེད་རྒྱུའི་བསམ་བློ་འཁོར་ཏེ། རོལ་དབྱངས་འགན་འཛིན་དྲུང་དུ་
ཕྱིན་ནས་རོལ་དབྱངས་དུས་སྟོན་སྐོར་གྲོས་སྡུར་བྱེད་སྐབས་འགན་འཛིན་གྱིས་
དུས་སྟོན་གོ་སྒྲིག་དང༌། རོལ་མོ་མཁན་གྱི་གླ་ཆའི་དོད་དུ་ཨ་སྒོར་༢༠༠༠ གི
འགན་ལེན་གན་རྒྱ་འཇོག་དགོས་ཞེས་བརྗོད། ཨ་སྒོར་༢༠༠༠ དེ་དུས་ཧ་ཅང་
མང་པོ་ཡིན་རུང་ཁོ་པ་གཉིས་ལ་ཐབས་ཤེས་གཞན་མེད་པས་ཁས་ལེན་མ་བྱས་
ཐབས་མེད་ཆགས་པ་རེད། ཁོ་གཉིས་ཀྱིས་དཀའ་ལས་ཤུགས་ཆེ་བརྒྱབ་ཀྱང་ཨ་
སྒོར་༡༦༠༠ ལས་འདུ་འགོད་ཐུབ་མེད།
ཁོ་གཉིས་ཀྱིས་འདུ་འགོད་བྱུང་བའི་དངུལ་ཆ་ཚང་དང་འཕྲོས་ཨ་སྒོར་
༤༠༠ བཅས་རོལ་མོ་མཁན་ལ་ཕུལ་བ་དང་ཁོ་པ་གཉིས་རང་ཉིད་སློབ་སྦྱོང་མུ་
མཐུད་བྱེད་རྒྱུའི་གོ་སྐབས་བརླག་པ་ལྟ་བུར་གྱུར་པ་རེད།
སྐུ་ཞབས་Ignacy Paderewski ལགས་ཀྱིས་དེ་ལྟར་བྱས་ན་འགྲིགས་མ་
སོང་སྙམ་ནས། 'བུ་གཉིས་”ཞེས་བོས་ཏེ་ཨ་སྒོར་༡༦༠༠ཕྱིར་ལོག་གནང༌། རོལ་
དབྱངས་དུས་སྟོན་སྐབས་ཀྱི་འགྲོ་སོང་རྣམས་འཐེན་འཕྲོས་དངུལ་འབབ་ལས་
བརྒྱ་ཆ་བཅུ་རེ་ཁྱེད་རང་གཉིས་ནས་ཉར་འཇོག་བྱས་པའི་དངུལ་ལྷག་དེ་ང་ལ་
སྤྲོད་དགོས། ཞེས་གསུངས།
དེ་ནས་ལོ་མང་པོ་འདས་པ་དང་འཛམ་གླིང་དམག་ཆེན་དང་པོ་ཡང་མཇུག་
བསྡུས་པ་རེད། སྐུ་ཞབས་Paderewski ལགས་པོ་ལེནྜ་གྱི་སྲིད་བློན་ཆགས་ནས་
ལྟོགས་ཤི་ཐེབས་པའི་མི་སྟོང་ཕྲག་མང་པོ་ལ་བཟའ་བཅའ་བགོ་འགྲེམས་ཀྱི་ལས་
འགུལ་ལ་འབད་བརྩོན་ཤུགས་ཆེན་བྱེད་པའི་སྐབས་རོགས་རམ་ཐོབ་པའི་རེ་བ་
བྱ་ཡུལ་གཅིག་ཡོད་པ་ནི་སྐུ་ཞབས། Herbert Hooverཆགས་ཡོད་རེད། ཁོང་ནི་
ཨ་མི་རི་ཀའི་ངལ་སེལ་ལས་ཁུངས་ཀྱི་འགན་འཛིན་ཡིན།ཁོང་གིས་སྲིད་བློན་སྐུ་
ཞབས་Paderewski མཆོག་གི་འབོད་སྐུལ་དང་ལེན་བྱས་ཏེ་བཟའ་བཅའ་རིགས་
རྒྱ་མ་སྟོང་ཕྲག་མང་པོ་འཕྲལ་མར་པོ་ལེནྜ་ལ་བཏང་བ་རེད།
སྐུ་ཞབས་Paderewski ལགས་ཀྱིས་ལྟོགས་ཤིའི་ངལ་སེལ་ལས་འགུལ་
གྲུབ་རྗེས་སྐུ་ཞབས་Hoover ལགས་ནས་ངལ་སེལ་གྱི་རོགས་རམ་གནང་བར་
ཐུགས་རྗེ་ཆེ་ཞུ་རྒྱུའི་ཆེད་དུ་France རུ་ཕེབས་པ་རེད།
སྐུ་ཞབས་Hoover ལགས་ཀྱིས། རོགས་རམ་བྱས་པར་ཐུགས་རྗེ་ཆེ་ཞེས་
གསུང་དགོས་མ་རེད། ཁྱེད་རང་གིས་དྲན་གྱི་ཡོད་ཀྱི་མ་རེད། ཁྱེད་རང་གིས་ང་
སློབ་ཕྲུག་ཡིན་དུས་དཀའ་ངལ་ནང་དུ་འཚུད་པའི་སྐབས་སུ་རོགས་པ་གནང་ཡོད་
ཅེས་སྐུ་ཞབས་Paderewski ལགས་སུ་དྲན་གསོ་ཞུས་པ་རེད།
རང་གིས་རང་ལ་ཕན་ཐོགས་ལྡན་པ་བྱེད་མི་ནུས་པར་གཞན་ལ་ལྷག་བསམ་
དག་པས་ཕན་ཐོགས་བྱེད་ཐུབ་མཁན་མེད་ཅེས་པ་དེ་ནི་མི་ཚེའི་གུན་གསབ་སྙིང་རྗེ་
ཤོས་དེ་རེད། ཅེས་སྐུ་ཞབས་རཱལ་ཕེ་ཝལ་ཌོ་ཨེ་མཱར་སཱན་(Ralph Waldo Emerson)
ལགས་ཀྱིས་གསུངས།
ལེགས་པའམ་བཟང་པོའི་ཆ་ཕྱིར་ལོག་བྱེད་པའི་ལམ་ལུགས་ནི་དུད་འགྲོ་
ལའང་ཡོད། སོ་སོས་གཞན་ལ་རོགས་རམ་བྱས་པར་རང་ཉིད་ལ་ཕྱིར་ལོག་ཐོབ་
པའི་རེ་བ་མ་བྱས་ཀྱང་དེ་ལྟར་རང་འགུལ་ལྟར་དུ་ཕྱིར་ལོག་བྱུང་བ་རེད།
མི་ཕན་ཚུན་དབར་འབྲེལ་བ་བཟང་པོ་བསྐྲུན་རྒྱུ་དང་བདག་གཅེས་བྱ་རྒྱུར་
འགོག་རྐྱེན་བྱེད་པའི་ཆ་རྐྱེན་གང་དང་གང་རེད་དམ།
ཆ་རྐྱེན་མང་ཆེ་བར་འགྲེལ་བཤད་བྱེད་དགོས་མ་མཆིས་ཀྱང་འགའ་ཤས་
ཀྱི་འགྲེལ་བཤད་གཤམ་དུ་ཡོད་པ་ལྟར་རེད།
༡ རང་གཅེས་འཛིན་ནམ་རང་དོན་གཙོ་བོར་དོན་གཉེར་བྱེད་པ།
༢ བཟང་པོའི་སྤྱོད་པ་མེད་པ།
༣ གཞན་ལ་བསམ་ཤེས་མེད་པ། སོ་སོས་ཁས་ལེན་བྱས་པ་རྣམས་མི་སྒྲུབ་པ།
༥ སྤྱོད་པ་རྩུབ་པོ།
༦ དྲང་ཚུགས་མི་འཛིན་པ་དང་དྲང་པོ་མེད་པ།
༧ རང་ཁེ་ཁོ་ན་ལ་མགོ་འཁོར་བ། རང་གིས་རང་ཐུམ་བརྒྱབ་པའི་སྐྱེས་བུས་
ཤོག་སྒྲིལ་ལམ་ཆག་པ་ཆེས་ཆུང་ངུ་བཟོ་བ་རེད།(རང་ཁེ་ཁོ་ནར་རྨོངས་པ་
རྣམས་ཀྱིས་གཞན་དོན་རྒྱ་ཆེ་གང་ཡང་མི་བྱེད་ཅེས་པའི་གོ་དོན་རེད།)
ཆེ་འདོད། (རང་ཉིད་ལ་བསམ་བློ་དང་ཤེས་ཡོན་ཅི་ཡོད་ལ་འདོད་པ་ཁེངས་ནས་བསྡད་
པས་རིམ་བཞིན་རང་ཉིད་རྨོངས་སུ་འཇུག་པ)
༩ རློམ་སེམས།
དངོས་པོའི་གཤིས་ལུགས་ལ་རྫས་མེད་སྟོང་སང་ལ་ཞེ་ལོག་ཆེ། དེས་
(མིའི) བསམ་བློ་སྟོང་པ་རློམས་སེམས་ཀྱིས་ཁེངས་པ་རེད།
ངའི་རིག་རྩལ་དེ་ངའི་བུས་འཁྱེར་འདུག་ཅེས་ཇཱོན་གྱིས་རང་བསྟོད་ཆེན་
པོས་བརྗོད་པར་ཁོ་པའི་ཆུང་མས། ཏན་ཏན་ཡིན་གྱི་རེད། གང་ཡིན་ཞེ་ན། ངའི་
རིག་རྩལ་ད་ལྟ་ཡང་ང་རང་ལ་ཡོད་ཅེས་ལན་འདེབས་བྱས།
ངན་སེམས།
མཐོང་རྒྱ་ཆུང་བ།
གཞན་ལས་ཉན་འདོད་ཉུང་བ།
དོགས་པ་ཆེ་བའམ་དོགས་པའི་རང་གཤིས་ཅན།
བཟང་སྤྱོད་ལ་གུས་བརྩི་མེད་པ།
སྒྲིག་ཁྲིམས་མེད་པ།
སྙིང་རྗེ་མེད་པ། (སེམས་གནག་ནི་ཞན་ཆ་ཡོད་པའི་རྟགས་རེད)
བཟོད་བསྲན་མེད་པ།
ཁོང་ཁྲོ་ཆེ་བ། (ཁོང་ཁྲོས་དཀའ་ངལ་ནང་དུ་ལྷུང་བ་བྱེད་པ་དང་ང་རྒྱལ་གྱིས་དེ་ཐོག་ཡུན་
རིང་གནས་པར་བྱེད།)
གཞན་ལ་ངན་སྐུལ་བྱེད་པའི་གཤིས་ཀ་ཡོད་པ།
ལས་ཀ་ལས་བྲོས་པའམ་གཡོལ་བའི་གཤིས་ཀ་ཅན།
ཕོག་ཆོག་ཆོག
བརྟན་པོ་མེད་པ།
བདེན་པ་ངོས་ལེན་བྱེད་འདོད་མེད་པ།
ཉམས་མྱོང་ངན་པ་བསགས་ཡོད་པ།
གཞན་ལ་གཅེས་སྐྱོང་མེད་པའི་བསམ་ཚུལ་ཅན།
(སྣང་ཆུང་བྱེད་པ་དེ་ཚོར་བ་བཟང་པོ་ཞིག་མ་རེད། དེས་གཞན་ལ་བསམ་ཤེས་མེད་པ་སྟོན་པ་རེད།)
འདོད་རྔམ་ཅན། འདི་ནི་རྒྱ་མཚོའི་ཆུ་དང་འདྲ་བས་ཅི་ཙམ་འཐུང་བ་དེ་
ཙམ་གྱིས་སྐོམ་དུ་འགྲོ།
གོང་གི་ཐོ་གཞུང་གིས་ཆ་རྐྱེན་ཆ་ཚང་འདུས་ཐུབ་མེད། ང་ཚོ་མང་ཆེ་བ་ལ་
གོང་གི་ཆ་རྐྱེན་འགའ་རེ་ཡོད་ངེས་རེད། འགའ་ཤས་ལ་མང་བ་ཡང་ཡོད་སྲིད་པ་
རེད། དེ་ལྟར་ཐོ་འགོད་བྱེད་པའི་དམིགས་ཡུལ་ནི་སོ་སོར་ཞིབ་འཇུག་ཡོང་བ་དང་
ལེགས་སྤེལ་ཉེས་འགོག་ཡོང་བའི་ཆེད་དུ་ཡིན།
ང་རྒྱལ་དང་སྤོབས་པ་གཉིས་ཀྱི་ཁྱད་པར།
མི་ཕན་ཚུན་དབར་འབྲེལ་བ་བཟང་པོ་སྐྲུན་པའི་གེགས་ཆེ་ཤོས་དེ་ང་རྒྱལ་
རེད། ང་རྒྱལ་ནི་རང་གིས་རང་ཆང་གིས་བཟི་རུ་འཇུག་པ་ཡིན། དེ་ནི་སྤོབས་པ་
ངན་པ་དང་དེ་ལ་བརྟེན་ནས་གཞན་ལ་ཁྱད་གསོད་བྱེད། སྤོབས་པ་བཟང་པོ་ནི་
ལས་དོན་ཞིག་དོན་སྨིན་བྱུང་བར་ཉམ་ཆུང་ངང་དགའ་ཚོར་མྱོང་བ་ཞིག་རེད། ང་
རྒྱལ་གྱིས་མགོ་ཆེན་པོ་བཟོས་ནས་རང་གཞན་གཉིས་ཀའི་མགོར་ན་ཚ་ཆེན་པོ་
བཟོ་བ་དང༌། སྤོབས་པས་ཁོག་པ་ཆེན་པོ་བཟོས་ནས་ཚང་མར་གུས་ཞབས་བྱེད།
མིའི་གྲུབ་འབྲས་ཆེ་ཆུང་གང་འདྲ་ཞིག་ཡིན་རུང་དེ་ཐོག་ང་རྒྱལ་བྱེད་པའམ་མགོ་
ཆེན་པོ་བྱེད་དགོས་ཁག་དཀྲི་ནམ་ཡང་བྱེད་ཐབས་མེད། ཡིན་ནའང་སྤོབས་པ་
ངེས་པར་དུ་ཡོང་ཆོག་པ་རེད།
ང་རྒྱལ་ནི་ངས་ཚང་མ་ཤེས་ཀྱི་ཡོད་སྙམ་པའི་བསམ་བློའམ་ཀུན་སློང་རེད།
རང་གཅེས་འཛིན་ཅན་གྱི་མི་རྣམས་ནི་འཇིག་རྟེན་གྱི་བྱ་སྤྱོད་ཐོག་མཐའ་
བར་གསུམ་ཐམས་ཅད་དུ་རང་ཉིད་ལ་འཁོར་ནས་སྡོད་པ་རེད། དོན་དངོས་ཀྱི་ཆ་
ནས་ཁོ་པ་རྣམས་དགོད་མོ་བྲོ་པོ་ཡོད། ཁོ་ཚོས་མི་གཞན་ལ་དམའ་འབེབས་དང་
རྒྱབ་བཤད་བྱེད།
རང་མཐོང་དེ་གླེན་རྟགས་ལས་བྱུང་བའི་དཀའ་སྡུག་འཇོམས་པའི་སྦྲིད་སྨན་
རེད། ཅེས་སྐུ་ཞབས་ནུཌ་རཱོཀ་ནེ་(Knute Rockne)ལགས་ཀྱིས་གསུངས།
རང་གཅེས་འཛིན་དང་རང་ཁེ་དོན་གཉེར་དབར་ཁྱད་པར་ཅི་ཡོད་དམ།
རང་གཅེས་འཛིན་དང་རང་ཁེ་དོན་གཉེར་གྱི་ཁྱད་པར་ཤེས་རྒྱུ་གལ་ཆེན་
པོ་རེད། རང་གཅེས་འཛིན་ནི་ངན་པ་དང་གཏོར་བཤིག་ཅན་ཞིག་རེད། དེ་ནི་
མ་རབས་ལས་གྲུབ་པ་ཞིག་ཡིན་སྟབས་ཕན་ཚུན་གྱི་འབྲེལ་ལམ་གཏོར་བཤིག་
གཏོང་བ་རེད། དེས་རང་ཉིད་རྒྱལ་བ་དང་གཞན་ཕམ་པར་བྱེད་པའི་ལུགས་ལ་
ཡིད་ཆེས་བྱེད། རང་ཁེ་དོན་གཉེར་ནི་བཟང་པོ་རེད། དེས་བདེ་སྐྱིད་དང༌། འཕྲོད་
བསྟེན། སེམས་ཀྱི་ཞི་བདེ། ཡར་རྒྱས་ཡོང་བ་འདོད་ཀྱི་ཡོད། རང་ཁེ་དོན་གཉེར་
གྱིས་རང་གཞན་གཉིས་ཀ་རྒྱལ་བའི་ལུགས་ལ་ཡིད་ཆེས་བྱེད།
ཕྲག་དོག  སྡིག་སྲིན་གྱི་བསམ་བློ་འཁྱེར་སྟངས།
ཕྲག་དོག་ནི་སྟག་ཞིག་དང་འདྲ་བ་རེད། སོ་སོའི་ལྟོ་ཆས་སུ་གྱུར་པའི་
གསད་བྱ་རྩ་མེད་གཏོང་བ་མ་ཟད་རང་ཉིད་ཀྱི་སྙིང་ལའང་གནོད་སྐྱོན་གཏོང་བ་
རེད། ཅེས་སྐུ་ཞབས་Michael Beerལགས་ཀྱིས་གསུངས།
སྡིག་སྲིན་གྱི་བསམ་བློ་འཁྱེར་སྟངས་ཅི་འདྲ་ཞིག་རེད་དམ། སྒམ་ཆུང་ཁ་
ཕྱེ་ནས་ཡོད་པ་ཞིག་གི་ནང་དུ་སྡིག་སྲིན་མང་པོ་མཉམ་དུ་བཞག་པ་རྣམས་སྒམ་
དེའི་ནང་ནས་གང་འདྲ་བྱས་ནས་ཕྱིར་ཐོན་ཐབས་བྱེད་པ་ཁྱེད་རང་གིས་ཤེས་ཀྱི་
ཡོད་དམ། སྡིག་སྲིན་རྣམས་དལ་བུར་བྲང་བགྲོད་དམ་གོག་པོ་རྒྱག་གིན་ལས་སླ་
པོར་སྒམ་གྱི་ཕྱིར་ཐོན་ནས་རང་དབང་འཐོབ་ཀྱི་རེད། ཡིན་ནའང་དེ་འདྲ་ཡོང་གི་
མ་རེད། གང་ཡིན་ཞེ་ན། སྡིག་སྲིན་གྱི་བསམ་བློ་འཁྱེར་སྟངས་ཀྱིས་འདི་འདྲ་ཡོང་
དུ་འཇུག་གི་མ་རེད། སྡིག་སྲིན་གཅིག་གིས་ཡར་གོག་པོ་རྒྱག་པ་མཐོང་མ་ཐག་ཏུ་
གཞན་ཞིག་གིས་མར་འཐེན་པས་སུ་གཅིག་གིས་ཕྱིར་ཐོན་ཐུབ་ཀྱི་མ་རེད། སྡིག་
སྲིན་ཚང་མ་ཕྱིར་ཐོན་ནས་རང་དབང་ཐོབ་རུང་ཡིན་ནའང་དེ་ལྟར་མིན་པར་ཚང་
མ་འཆི་འགྲོ་བ་རེད།
ཕྲག་དོག་ཅན་གྱི་མི་རྣམས་ལའང་དེ་མཚུངས་ཡོང་གི་རེད། ཁོ་པ་རྣམས་
རང་ཉིད་མི་ཚེའི་ནང་དུ་ཡར་རྒྱས་མི་འགྲོ་བ་མ་ཟད་གཞན་གྱི་ཡར་རྒྱས་ལ་
འགོག་རྐྱེན་བྱེད། ཕྲག་དོག་ནི་གདེང་སྤོབས་དམའ་བའི་རྟགས་མཚན་ཞིག་རེད།
དེ་ནི་ཡོངས་སུ་གྲགས་པའི་ཁྱད་ཆོས་ཤིག་རེད། གལ་ཏེ་ཕྲག་དོག་རྒྱལ་ཁབ་ཀྱི་
གཤིས་ཀར་གྱུར་ན་དཀའ་ངལ་ཆེ་ཤོས་དེ་དུས་འཕྲད་ཀྱི་རེད། དེས་རྐྱེན་ངན་གོད་
ཆག་ཆེན་པོ་བཟོ། ཕྲག་དོག་གིས་རྒྱལ་ཁབ་དང་མི་མང་ལ་ངན་ལྷད་གཏོང་བ་རེད།
མི་སུ་འདྲ་ཞིག་ཡིན་ཡང་སེམས་སྟོང་པ་མ་ཡིན་པར་སེམས་གུ་ཡངས་པོ་དགོས་པ།
སེམས་སྟོང་པ་དང་གུ་ཡངས་པོ་གཉིས་དབར་ཁྱད་པར་ཅི་ཡོད་དམ།
སེམས་གུ་ཡངས་པོ་ཞེས་པ་ནི་སྐབས་དང་བསྟུན་བདེ་པོ་དང༌། བྱ་སྤྱོད་གང་ཡིན་
རུང་རྟོག་ཞིབ་བྱེད་པ་དང་རྒྱུ་མཚན་ནམ་དགོས་པ་རྒྱུ་མཚན་ལ་བརྟེན་ནས་སྤང་
བླང་བྱེད་པ་རེད། སེམས་སྟོང་པ་ཞེས་པ་ནི་ལེགས་ཉེས་གཉིས་ཀའི་གད་སྙིགས་
བླུག་སྣོད་ལྟ་བུ་རེད། རྟོག་ཞིབ་གང་ཡང་མ་བྱས་པར་ལེགས་ཉེས་ཚང་མ་ཁས་
ལེན་བྱེད་པ་རེད།
ང་ཚོས་དངོས་པོ་དེ་ཉིད་གང་ཡིན་པ་ལྟར་མ་མཐོང་བར་རང་ཉིད་གང་ཡིན་པ་
ལྟར་མཐོང་གི་ཡོད།
གནའ་བོའི་གཏམ་རྒྱུད་དུ་མི་ཤེས་རབ་ཅན་ཞིག་རང་ཉིད་ཀྱི་གྲོང་གསེབ་
ཀྱི་ཕྱི་རོལ་དུ་སྡོད་སྐབས་འགྲུལ་པ་ཞིག་སླེབས་ནས་ཁོང་ལ། གུས་པ་གྲོང་
གསེབ་གཞན་ཞིག་ཏུ་གནས་སྤོ་བྱེད་འདོད་འདུག གྲོང་གསེབ་འདིའི་ནང་གི་མི་
རྣམས་གང་འདྲ་ཡོད་པ་རེད་དམ་ཞེས་དྲིས་པར། མི་ཤེས་རབ་ཅན་དེས། ཁྱེད་
རང་གི་གྲོང་གསེབ་ནང་གི་མི་རྣམས་གང་འདྲ་ཡོད་དམ། ཞེས་དྲིས་པར་འགྲུལ་
པ་དེས། དེ་རྣམས་གཤིས་རྒྱུད་རྩུབ་པོ་དང༌། སེམས་གནག་པོ། ཐབས་སྐྱོ་པོ་
རེད་ཅེས་ལན་འདེབས་བྱས་པར་མི་ཤེས་རབ་ཅན་གྱིས། གྲོང་གསེབ་འདིའི་ནང་
དུའང་དེ་རྣམས་དང་མཚུངས་པའི་མི་སྡོད་པ་རེད་ཅེས་བརྗོད། དུས་ཡུན་གང་ཙམ་
རྗེས་འགྲུལ་པ་གཞན་ཞིག་འབྱོར་ནས་མི་ཤེས་རབ་ཅན་ལ་དྲི་བ་སྔ་མ་བཞིན་དྲིས་
པར། ཁྱེད་རང་གི་གྲོང་གསེབ་ནང་གི་མི་རྣམས་གང་འདྲ་ཡོད་དམ་ཞེས་འགྲུལ་པ་
དེར་དྲིས་པར། ཁོང་རྣམས་ཡག་པོ་དང་། ཞི་འཇམ། ཡ་རབས། བྱམས་སེམས་ཆེ་བ་
ཡོད་ཅེས་ལན་འདེབས་བྱས་པར་མི་ཤེས་རབ་ཅན་གྱིས། ཁྱེད་རང་གིས་གྲོང་གསེབ་
འདིའི་ནང་དུའང་མི་དེ་དག་དང་མཚུངས་པ་མཐོང་གི་རེད་ཅེས་སྨྲས།
རྒྱུན་དུ་ང་ཚོས་འཛམ་བུ་གླིང་དེ་ཉིད་གང་འདྲ་ཡོད་པ་མ་མཐོང་བར་རང་
ཉིད་གང་འདྲ་ཡིན་པ་ལྟར་མཐོང་གི་ཡོད། སྐབས་མང་པོ་ཞིག་ཏུ་གཞན་གྱི་
གཤིས་སྤྱོད་གང་སྣང་བ་རྣམས་རང་ཉིད་ཀྱི་གཤིས་སྤྱོད་ཀྱིས་ཉེར་ལེན་བྱས་པ་
ལྟ་བུ་རེད། རང་ཉིད་ཀྱི་ཀུན་སློང་ཡག་པོ་ཡོད་ན་གཞན་པའི་ཀུན་སློང་ཡང་ཡག་
པོ་ཡིན་ཤག་བྱེད་པ་རེད། དེ་བཞིན་རང་ཉིད་ཀྱི་དམིགས་དོན་ཡག་པོ་མེད་ན་
གཞན་གྱི་དམིགས་དོན་ཡང་ཡག་པོ་མེད་ཤག་བྱེད།
བློ་གཏད་བཅོལ་བའམ་བློ་འགེལ་བ།
འབྲེལ་བ་ཚང་མ་བློ་གཏད་བཅོལ་བའི་འབྲེལ་བ་ཤ་སྟག་རེད། ལས་ཀ་
སྤྲོད་མཁན་དང་ལས་བྱེད་ཀྱི་འབྲེལ་བ། ཕ་མ་དང་ཕྲུ་གུའི་འབྲེལ་བ། བཟའ་ཚང་
གི་འབྲེལ་བ། དགེ་རྒན་དང་དགེ་ཕྲུག་གི་འབྲེལ་བ། ཚོང་མཁན་དང་ཉོ་མཁན་གྱི་
འབྲེལ་བ་སོགས་ཚང་མ་བློ་འགེལ་གྱི་འབྲེལ་བ་ཤ་སྟག་རེད། དྲང་ཚུགས་བརྟན་
པོ་མེད་མཁན་ལ་ང་ཚོས་བློ་གཏད་ཇི་ལྟར་བཅོལ་ཐུབ་བམ། བློ་གཏད་བཅོལ་ཐུབ་
མིན་གྱི་འགག་རྩ་ནི་བདེན་པ་ཡིན་མིན་གྱི་འགག་རྩ་དེ་རེད། བློ་གཏད་བཅོལ་བ་
ནི་བློ་གཏད་བཅོལ་འོས་པ་ལས་བྱུང་བ་ཡིན། བློ་གཏད་བཅོལ་ཐུབ་པར་ཆ་རྐྱེན་
གང་དང་གང་དགོས་སམ།
ཡིད་རྟོན་འཕེར་བ། དེ་ལ་བརྟེན་ནས་སྔོན་འཚུད་ནས་ཚོད་དཔག་བྱེད་
ཐུབ། དེ་ནི་ཁས་ལེན་སོར་གནས་བྱས་པ་ལས་བྱུང་བ་རེད།
བརྟན་པོའམ་རྒྱུན་འཐུད་དེ་གནས་པ། དེས་གདེང་ཚོད་སླེབས་པར་བྱེད།
གུས་བརྩི། རང་གཞན་གཉིས་ཀར་གུས་བརྩི་བྱས་པ་ལ་བརྟེན་ནས་
གཞན་ལ་བྱམས་སྐྱོང་ཡོད་པ་སྟོན།
དྲང་བདེན། དེས་ཉེ་རིང་མེད་པ་དང་དྲང་ཚུགས་བརྟན་པོའི་གཤིས་ཀ་
ཡོད་པ་སྟོན།
གུ་ཡངས་པོ། དེས་གཞན་ལས་ཉན་པ་དང་རང་གི་བསམ་ཚུལ་གཞན་ལ་
བགོ་བཤའ་བྱེད་ཀྱི་ཡོད་པ་སྟོན།
བྱ་རྗོད་གཉིས་མཐུན་པ། ལག་ལེན་བསྟར་བའི་བྱ་བ་དང་ངག་ནས་རྗོད་
པ་མ་མཐུན་ན་བློ་གཏད་བྱེད་ཐབས་མེད།
འཇོན་ཐང་། དེ་ནི་རང་ཉིད་ཀྱི་ནུས་པ་དང༌། གཞན་གྱི་ལས་དོན་སྒྲུབ་
པའི་བསམ་བློ་ཡོད་པ་ལས་བྱུང་བ་རེད།
དྲང་ཚུགས་བརྟན་པོའི་གཤིས་ཀདེ་ནི་བློ་གཏད་ཡོང་བའི་ལྡེ་མིག་ལྟ་བུ་རེད།
ངོས་ལེན་བྱེད་པ། རང་གཞན་གཉིས་ཀའི་ལེགས་ཆ་དང་ཉེས་ཆ་རྣམས་
ངོས་ལེན་བྱེད་ཐུབ་པ་དགོས།
གཤིས་ཀ་ཡག་པོ། མི་ཞིག་ལ་འཇོན་ཐང་ཚང་མ་ཡོད་རུང་གཤིས་ཀ་
ཡག་པོ་མེད་ན་བློ་གཏད་བྱེད་དཀའ་བ་རེད།
སྙིང་སྟོབས། སྙིང་སྟོབས་མེད་པའི་མི་དེས་འགག་རྩ་འཕྲད་པའི་སྐབས་
ཁྱེད་རང་གཡང་དུ་སྐྱུར་གྱི་རེད།
ཡིད་ཆེས་བློ་འགེལ་ལམ་བློ་གཏད་བཅོལ་བ་ནི་གནད་དོན་མང་པོའི་ཆ་
ནས་བརྩེ་བ་ལས་རིམ་པ་མཐོ་བའི་བསྔགས་བརྗོད་ཅིག་རེད། ང་ཚོར་དགའ་བའི་
མི་མང་པོ་ཡོད་ཀྱང་ཚང་མ་ལ་བློ་གཏད་བཅོལ་མི་ཐུབ་པ་ཡོང་གི་ཡོད། ཕན་ཚུན་
དབར་གྱི་འབྲེལ་བ་ནི་དངུལ་ཁང་དུ་བཞག་པའི་དངུལ་རྩིས་ཀྱི་འབྲེལ་བ་ལྟ་བུ་
རེད། ཅི་ཙམ་དངུལ་མང་པོ་བཅོལ་བ་དེ་ཙམ་གྱིས་དངུལ་མང་དུ་འགྲོ་བ་དང་མང་
པོ་འདོན་རྒྱུ་ཡོད་རེད། ཡིན་ནའང་དངུལ་ཁང་དུ་དངུལ་མ་བཅོལ་བར་ཕྱིར་འདོན་
རྐྱང་བྱས་ན་རེ་སྟོང་དུ་གཏོང་བ་རེད།
འབྲེལ་བ་སྐྱོ་པོ་དང་ཡིད་ཆེས་བློས་འགེལ་མེད་པའི་འབྲས་བུ་འགའ་ཤས་
གཤམ་དུ་ཡོད་པ་ལྟར་རེད།
གནོན་ཤུགས་ཀྱི་སེམས་སྡུག འཕྲོད་བསྟེན་སྐྱོ་པོ།
གོ་བརྡ་སྤྲོད་ལེན་མི་ཐུབ་པ། ཡིད་ཆེས་མེད་པ།
སུན་པོ་བཟོ་བ། ཁོང་ཁྲོ་ཚ་བོ།
སེམས་གུ་དོག་པོ། ཕྱོགས་ལྷུང་ཅན།
མཉམ་ལས་བྱེད་པའི་སེམས་ཚོར་མེད་པ། བཟང་སྤྱོད་ཉམས་འགྲོ་བ།
ཡིད་ཆེས་བྱེད་འོས་མེད་པ་བཟོ་བ། ཕན་ཚུན་རོགས་རམ་བྱེད་པའི
སྤྱོད་པ་མེད་པ།
རང་མཐོང་ཆུང་བ། འཁྲུག་རྩོད་ཅན།
དོགས་པ་ཚ་བོ། ཞེ་སུན་པོ།
དགའ་སྐྱིད་མེད་པ།གྲུབ་འབྲས་དམའ་བ།
ཁེར་རྐྱང་དུ་ལུས་པ།
ལག་བསྟར་བྱེད་ཐབས།
༡ ཁྱེད་རང་གིས་གཞན་ལ་བརྡ་ལན་གང་འདྲ་ཞིག་སྤྲོད་ཀྱི་ཡོད་མེད་སྐོར་ལ་
སྐར་ཆ་འགའ་ཞིག་བསམ་ཞིབ་གྱིས་དང༌། བརྡ་ལན་བཟང་པོ་ཞིག་སྤྲོད་
ཀྱི་འདུག་གམ་ངན་པ་ཞིག་སྤྲོད་ཀྱི་འདུག གལ་ཏེ་འོག་མ་དེ་ཡིན་ཚེ་བརྡ་
ལན་དེ་བརྗེ་བ་ལ་ལྷུར་ལེན་བྱེད་དགོས། ལེགས་ཆ་ལ་ལྟ་དགོས། ཁྱེད་
རང་གིས་ལེགས་ཆ་གང་ཡོད་རྙེད་ཐུབ་པ་བྱེད་དགོས།
༢ འབྲེལ་ལམ་བཟང་པོ་གསར་སྐྲུན་དང་བདག་གཅེས་འགོག་པར་བྱེད་པའི་
གཤམ་གསལ་ཆ་རྐྱེན་རྣམས་ཤེས་པ་བྱེད་དགོས། གལ་ཏེ་ཆ་རྐྱེན་འདི་
རིགས་ཁོངས་ནས་གང་ཡང་རུང་བ་ཁྱེད་ལ་ཡོད་ན་བདུན་ཕྲག་རེའི་ནང་
ཆ་རྐྱེན་རེ་ངོས་འཛིན་བགྱིས་ཏེ་རྩ་མེད་བཟོ་དགོས།
ང་གཅེས་པོར་འཛིན་པ།
ཡ་རབས་བཟང་སྤྱོད་བྲལ་བ།
བསམ་ཤེས་མེད་པའི་གཤིས་སྤྱོད།
ཁ་ཆད་བྱས་པ་ལ་བརྩི་བཀུར་མི་བྱེད་པ།
གཤིས་སྤྱོད་རྩུབ་པོ།
དྲང་ཚུགས་བརྟན་པོ་དང་དྲང་བདེན་མེད་པ།
རང་ཁེ་དོན་གཉེར་ཅན།
རང་མཐོང་ཅན།
ཁེངས་དྲེགས་ཅན།

ལེ་ཚན་བརྒྱད་པ།
ཡིད་འཕྲོག་པའི་མི་གཤིས་སྐྲུན་ཐབས་ཉི་ཤུ་རྩ་ལྔ།

ཉིན་ཅིག་ནམ་མཁར་འཕུར་འདོད་ཅན་སུ་རུང་འཕུར་སྟངས་མ་སྦྱང་སྔོན་དུ་
ལང་རྒྱུ་དང༌། གོམ་པ་རྒྱག་རྒྱུ། བང་རྒྱུགས་བྱེད་རྒྱུ་ངེས་པར་སྦྱོང་དགོས། ཞེས་
སྐུ་ཞབས་Friederich Neitzscheལགས་ཀྱིས་གསུངས།
སྐྲུན་ཐབས་དང་པོ། འགན་འཁུར་ཁས་ལེན་བྱེད་དགོས། འགན་འཁུར་
འཁྱོག་མཁན་རྣམས་ལ་འགན་འཁུར་གྱིས་མི་དེའི་སྟོབས་ཤུགས་སྤར་གྱི་རེད།
ཅེས་སྐུ་ཞབས་Elbert Husbbardལགས་ཀྱིས་གསུངས།
འགན་འཁུར་འཕར་མ་ཁས་ལེན་བྱེད་པ་ནི་དོན་ངོ་མའི་ཐོག་རང་ཉིད་ལ་གོ་
གནས་སྤོར་བ་རེད། འགན་འཁུར་ཡོད་པའི་གོམས་གཤིས་ནི་འགན་འཁུར་ཁས་
ལེན་བྱེད་པ་ལ་ཟེར། འགན་འཁུར་ཁས་ལེན་བྱེད་པ་ནི་རང་ཉིད་ཀྱི་བསམ་བློ
གཏོང་སྟངས་དང༌། གནས་སྡོད་བྱེད་སའི་ཁོར་ཡུག་ཅི་འདྲ་ཞིག་ཡིན་མིན་མཚོན
པ་རེད། མི་མང་ཆེ་བས་གནད་དོན་འགྲིག་པ་བྱུང་ཚེ་དེའི་ངོ་སོ་ལམ་སེང་རང་
ཉིད་ཀྱིས་ལེན་པ་རེད། ཡིན་ནའང་ལས་དོན་མ་གྲུབ་པ་བྱུང་ཚེ་དེའི་འགན་འཁུར་
ལེན་མཁན་ཉུང་ཤས་ལས་མེད། འགན་འཁུར་ཁས་ལེན་མི་བྱེད་མཁན་རྣམས་
འགན་འཁུར་ལས་སྒྲོལ་བའམ་གུ་ཡངས་ཐོབ་པ་མ་རེད།
གཞན་ལ་ཁག་དཀྲི་བྱེད་པའི་རྩེད་མོ་མཚམས་འཇོག་དགོས། འོག་གི་
བརྗོད་ཚིག་ལྟ་བུ་བེད་སྤྱོད་གཏོང་མི་ཉན།
མི་ཚང་མས་དེ་བྱེད་ཀྱི་འདུག
མི་སུ་གཅིག་གིས་དེ་བྱེད་ཀྱི་མི་འདུག
དེ་ཚང་མ་ཁྱེད་རང་གི་ནོར་འཁྲུལ་རེད།
འགན་འཁུར་ཁས་ལེན་མི་བྱེད་མཁན་རྣམས་ཀྱིས་སོ་སོའི་ཕ་མ་དང་།
དགེ་རྒན། རིགས་ཀྱི་ས་བོན། དཀོན་མཆོག རླུང་རྟ། བསོད་བདེ། སྐར་མ་ལ་
ཁག་དཀྲི་བྱེད། འགན་འཁུར་རྒྱུའི་གོམས་གཤིས་དེ་བྱིས་པའི་སྐབས་ནས་བསྐྲུན་
དགོས། དེ་ལྟ་བུའི་གོམས་གཤིས་ནི་རྒན་པའི་བསླབ་བྱ་ཁག་ལ་ཉན་འཇོག་མ་
བྱས་ན་རང་རྒྱུད་ལ་འཇགས་ཀྱི་མ་རེད།
བུ་Johnny ཡིས་རང་གི་ཨ་མ་ལ་Jimyཡིས་སྒེའུ་ཁུང་གི་ཤེལ་སྒོ་བཅག་
སོང་ཞེས་སྨྲས་པར་ཨ་མས། ཁོས་གང་འདྲ་བྱས་ནས་བཅག་སོང་ངམ་ཞེས་དྲིས་
པར་བུས། ངས་རྡོ་ཞིག་ཁོ་ལ་གཡུག་སྐབས་ཁོས་མགོ་སྒུར་ནས་གཡོལ་སོང་
ཞེས་ལན་འདེབས་བྱས།
དམིགས་བསལ་ཐོབ་ཐང་ཅི་ཡོད་བེད་སྤྱོད་གཏོང་མཁན་རྣམས་ཀྱིས་
འགན་འཁུར་ཁས་ལེན་མ་བྱས་ན་མཐའ་མཇུག་ཏུ་སོ་སོའི་དམིགས་བསལ་ཐོབ་
ཐང་དེ་དག་མེད་པར་འགྱུར་གྱི་རེད། འགན་འཁུར་ནང་དུ་བསམ་བློ་ལེགས་པར་
བཏང་བའི་བྱ་སྤྲོད་རྣམས་འདུས་ཡོད།
སེམས་པ་གུ་དོག་པོས་ང་ཚོ་སོ་སོའི་འགན་འཁུར་སྣང་མེད་དུ་བསྐྱུར་དུ་
འཇུག་གི་ཡོད།
དེའི་ཐོག་ཏུ་བསམ་བློ་ཐོངས་དང༌། སེམས་པ་གུ་དོག་པོ་ཡོད་པ་རྣམས་
ཀྱིས་སྒྲུབ་འོས་བྱ་བ་མ་བྱས་པར་གཞན་ལ་ཁག་དཀྲི་འགེལ་ཐབས་ལ་མ
འཁོར་ནས་སྡོད།
སྤྱི་ཚོགས་ཀྱི་འགན་ཁུར།
གནའ་བོའི་རྒྱ་གར་གྱི་རིག་གཞུང་གིས་ང་ཚོའི་འགན་འཁུར་དང་པོ་དེ་སྤྱི་
ཚོགས་དང༌། གཉིས་པ་དེ་སོ་སོའི་ནང་ཁྱིམ། གསུམ་པ་དེ་རང་ཉིད་ཡིན་སྐོར་
སློབ་སྦྱོང་སྤྲོད་ཀྱི་ཡོད་རེད། གོ་རིམ་དེ་ལས་ལྡོག་པའི་རྗེས་སུ་སྤྱི་ཚོགས་ཉམས་
རྒུད་དུ་འགྲོ་བའི་འགོ་ཚུགས་པ་རེད། དེར་བརྟེན་སྤྱི་ཚོགས་ཀྱི་འགན་འཁུར་དེ་
ནི་ཆབ་འབངས་ཡོངས་ཀྱི་ཆོས་མཐུན་གྱི་འགན་དཀྲི་ཞིག་ཡིན་པ་དགོས། ལས་
འགན་དང་རང་དབང་གཉིས་ལག་པ་གཉིས་བཞིན་མཉམ་དུ་འགྲོ་དགོས་པ་ཡིན།
གཞན་དང་མཚུངས་པའི་ཧུར་བསྐྱེད་བྱེད་པ་ནི་རང་ཉིད་ཆབ་འབངས་ཚད་ལྡན་
ཞིག་ཡིན་པའི་རྟགས་མཚན་རེད།
འགན་འཁུར་ནི་ཁྱད་འཕགས་མི་ཆེན་གྱི་རིན་ཐང་རེད། ཅེས་སྐུ་ཞབས་
ཝིན་སཱན་ཅཱར་ཅཱལ་(Winston Churchill)ལགས་ཀྱིས་གསུངས།
ཆབ་འབངས་ཡག་པོ་རྣམས་ཀྱིས་སྣང་མེད་དང་ལེ་ལོ་བྱས་པའི་རྐྱེན་
གྱིས་སྤྱི་ཚོགས་ལ་གཏོར་སྐྱོན་ཡོང་བ་ནང་བཞིན་མི་ངན་རྣམས་ཀྱི་བྱ་སྤྱོད་
ཀྱིས་གཏོར་སྐྱོན་གཏོང་མི་ཐུབ་པ་རེད། ཆབ་འབངས་ཡག་པོ་རྣམས་ཀྱིས་སྤྱི་
ཚོགས་ཀྱི་གཏོར་བཤིག་ལ་བཟོད་བསྲན་བྱས་ཏེ་ལྷོད་སྡོད་བྱས་ན་ཁོང་རྣམས་
ཆབ་འབངས་ཡག་པོ་ཇི་ལྟར་ཡིན་ནམ། དེ་ནི་སྔ་ཚིག་ཕྱི་འགལ་གྱི་གཏམ་རེད།
དེ་ལྟ་བུའི་སྐྱེས་བུ་རྣམས་སོ་སོའི་སྤྱི་ཚོགས་ཀྱི་ལས་འགན་འཁུར་གྱི་འདུག་
གམ་ཞེས་དྲི་བ་འདྲི་དགོས།
མི་ཡག་པོ་རྣམས་ཀྱིས་གང་ཡང་མ་བྱས་པར་བསྡད་ན་མི་ངན་དར་འཕེལ་
གཏོང་བ་རེད། ཅེས་སྐུ་ཞབས་Edmund Burkeལགས་ཀྱིས་གསུངས།
སྐྲུན་ཐབས་གཉིས་པ། གཞན་གྱི་གནད་དོན་ལ་བསམ་ཤེས་ཐུབ་པ་བྱེད་
དགོས། བུ་ཆུང་རང་ལོ་༡༠ ཅན་ཞིག་གིས་འཁྱགས་པ་མངར་མོའི་ཚོང་ཁང་དུ་
ཕྱིན་ནས་ཅོག་ཙེའི་སྟེང་དུ་བསྡད་དེ་ཟ་ཁང་ལས་བྱེད་པ་བུད་མེད་ཅིག་ལ། ཙོང་
གི་དབྱིབས་ཅན་འཁྱགས་པ་མངར་མོ་དེ་ལ་རིན་པ་ག་ཚོད་རེད་དམ་ཞེས་དྲིས་
པར། བུད་མེད་དེས། སེནཌ་བདུན་ཅུ་དོན་ལྔ་རེད་ཅེས་ལན་འདེབས་བྱས། བུ་དེས་
ཁོ་རང་ལ་དངུལ་ཅི་ཙམ་ཡོད་མེད་གྲངས་ཀ་བརྒྱབ་པའི་རྗེས་བུད་མེད་དེ་ལ། ཤོག་
ཕོར་ཆུང་བའི་འཁྱགས་པ་མངར་མོ་དེའི་རིན་པ་ཅི་ཙམ་རེད་དམ་ཞེས་དྲིས་པར།
བུད་མེད་དེས། སྤྲོ་ཐུང་ངང་སེནཌ་༦༥ རེད་ཅེས་ལབ་པར་བུ་དེས། ང་ལ་ཤོག་
ཕོར་ཆུང་ངུའི་འཁྱགས་པ་མངར་མོ་དེ་གནང་རོགས། ཞེས་བརྗོད་པ་དང་འཁྱགས་
པ་མངར་མོ་དེ་ཟོས་ནས་རིན་པ་སྤྲད་དེ་ཕྱིན་པ་རེད། བུད་མེད་ལས་བྱེད་དེ་ཤོག་
ཕོར་སྟོང་པ་ལེན་དུ་སླེབས་སྐབས་བུ་དེའི་བྱེད་ཚུལ་ལ་ཡིད་རང་ཆེན་པོ་སྐྱེས་
པ་རེད། ཤོག་ཕོར་དེའི་འོག་ཏུ་སེནཌ་༡༠ རྔན་པར་བཞག་ཡོད་པ་རེད། བུ་ཆུང་
དེས་བུད་མེད་ལས་བྱེད་དེ་ལ་བསམ་བློ་བཏང་ནས་འཁྱགས་པ་མངར་མོ་དེ་ཉོས་
པ་རེད། ཁོའི་བྱེད་སྟངས་དེས་རང་ཉིད་ལ་གཞན་ལ་བྱམས་སྐྱོང་དང་གཞན་གྱི་
དོན་ལ་ཚོར་བ་སྐྱེན་པོ་ཡོད་པ་བསྟན་པ་རེད། ཁོས་རང་ཉིད་ཀྱི་སྔོན་དུ་གཞན་ལ་
བསམ་ཤེས་བྱེད་ཐུབ་པ་རེད།
གལ་ཏེ་ང་ཚོ་ཚང་མས་བུ་ཆུང་དེ་འདྲ་ནང་བཞིན་བསམ་བློ་གཏོང་ཐུབ་ན་
ང་ཚོ་ལ་གནས་སྡོད་བྱེད་ཡུལ་སྤུས་དག་པོ་ཞིག་ཡོང་ངེས་རེད། གཞན་གྱི་གནད་
དོན་ལ་བསམ་ཤེས་དང་། བརྩི་བཀུར། ཞི་འཇམ་ངེས་པར་སྟོན་དགོས
སྐྲུན་ཐབས་གསུམ་པ། ཕྱོགས་གཉིས་ཀ་རྒྱལ་ཐུབ་པའི་བསམ་བློ་ཐོངས།
འདས་གྲོངས་སུ་གྱུར་པའི་མི་ཞིག་ལ་སྐྱེས་ཆེན་(St. Peter) སེན ཌ་པཱི་ཌར་
ལགས་ཀྱིས་ལྷ་ཡུལ་དང་དམྱལ་བ་གང་དུ་འགྲོ་འདོད་ཡོད་མེད་དྲིས་པར་མི་
དེས། ངས་ཐག་གཅོད་མ་བྱས་གོང་དུ་འགྲོ་ཡུལ་གཉིས་ཀ་མཐོང་ཐུབ་པ་ཞིག
གནང་རོགས་ཞེས་ཞུས་པར། སྐྱེས་ཆེན་སེནཌ་པཱི་ཌར་མཆོག་གིས་དམྱལ་བར་
སྔོན་དུ་ཁྲིད་པ་རེད། དེར་མི་དེས་ཚོགས་ཁང་ཆེན་པོ་ཞིག་གི་ནང་དུ་ལྕོག་ཙེ་རིང་
པོའི་སྟེང་དུ་ཁ་ལག་འདྲ་མིན་སྣ་ཚོགས་བསྒྲིགས་བཞག་པ་མཐོང་བ་རེད། ཁོས་
སྡུག་བསྔལ་གྱིས་མནར་བའི་གདོང་པ་དང༌། ཡུན་རིང་ཁ་ལག་མ་ཐོབ་པའི་མདོག་
ཡོད་པའི་མི་མང་པོ་ཡང་མཐོང་བ་རེད། མི་ཚང་མ་བཀྲེས་སྐོམ་གྱིས་མནར་བ་
དང་། གདོང་པར་འཛུམ་མདངས་མེད་པ་མཐོང་བ་རེད། ཁོས་ད་དུང་དོ་སྣང་བྱུང་
བ་ཞིག་ནི་མི་དེ་དག་ཚང་མའི་ལག་པ་རྣམས་ཁྲུ་བཞི་ཙམ་ཡོད་པའི་ཚེབ་ཐུར་དང་
གྲི་ལ་བསྡམས་ནས་བཞག་པ་དང༌། མི་ཚང་མས་ཚོགས་ཁང་གི་དཀྱིལ་དུ་ཡོད་
པའི་ལྕོག་ཙེ་ནས་ཁ་ལག་ཐོབ་ཐབས་ཀྱི་འབད་བརྩོན་ཤུགས་ཆེ་བྱས་ཀྱང་དོན་
སྨིན་ཡོང་གི་མེད་པ་མཐོང་།
དེ་ནས་སྐྱེས་ཆེན་སེནཌ་པཱི་ཌར་ལགས་ཀྱིས་མི་དེ་ལྷ་ཡུལ་དུ་ཁྲིད་པ་རེད།
དེར་ཡང་མི་དེས་ཚོགས་ཁང་ཆེན་པོའི་ནང་དུ་ཁ་ལག་འདྲ་མིན་སྣ་ཚོགས་ཡོད་
པ་མཐོང་བ་རེད། དེ་བཞིན་མི་རྣམས་ཀྱི་ལག་པ་རྣམས་ཁྲུ་བཞི་ཙམ་ཡོད་པའི་
ཚེར་ཐུབ་དང་གྲི་ལ་བསྡམས་ནས་ལྕོག་ཙེའི་གཡས་གཡོན་གཉིས་སུ་བསྡད་ཡོད་
པའང་མཐོང་བ་རེད། ཡིན་ནའང་མི་ཚང་མ་གཟུགས་པོ་བདེ་ཐང་དང༌། བཀྲེས་
སྐོམ་མེད་པ། གད་མོ་དགོད་བཞིན་ཡོད་པ། གཅིག་གིས་གཅིག་ལ་ཁ་ལག་སྤྲོད་
རེས་བྱེད་པ་མཐོང་བ་རེད། མི་དེ་རྣམས་རང་ཉིད་གཅིག་པུ་མིན་པར་ཕྱོགས་ཚང་
མ་རྒྱལ་བ་ཡོང་རྒྱུའི་བསམ་བློ་བཏང་བ་ལ་བརྟེན་ནས་ཚང་མར་དགའ་བ་དང༌།
ཡར་རྒྱས་གོང་འཕེལ། སྐྱིད་པོ། ཡིད་ཚིམ་ཡོང་བ་རེད།
ང་ཚོའི་མི་ཚེའང་དེ་དང་མཚུངས་པ་རེད། ང་ཚོ་སོ་སོའི་ནང་མི་དང་། ལས་
ཀ་སྤྲོད་མཁན། ཅ་ལག་ཚོང་ཡུལ། ལས་ཀ་བྱེད་མཁན་སོགས་ལ་ཕན་ཐོགས་
བྱས་ན་ཚང་མ་རྒྱལ་བ་ཡོང་གི་རེད།
སྐྲུན་ཐབས་བཞི་པ། རྗོད་ཚིག་དོ་སྣང་ཆེན་པོས་འདེམས་དགོས། གང་
འདོད་ལྟར་སྐད་ཆ་ཤོད་མཁན་རྣམས་རྗེས་སུ་རང་ཉིད་ཀྱིས་གོ་འདོད་མེད་པའི་
སྐད་ཆ་གོ་དགོས་ཆགས་ཀྱི་རེད། དེར་བརྟེན་ཐབས་བྱུས་མཁས་པོ་བྱེད་དགོས་
རེད། ཐབས་བྱུས་ཁོངས་སུ་སོ་སོའི་རྗོད་ཚིག་རྣམས་དོ་སྣང་ཆེན་པོས་འདེམས་
དགོས་པ་དང་ཚིག་འདི་དག་བེད་སྤྱོད་གང་དུ་གཏོང་དགོས་མིན་གསལ་པོར་
ཤེས་པ་བྱེད་དགོས་པ་ཚུད་ཡོད། ཐབས་བྱུས་མེད་པའི་ནུས་རྩལ་ནི་དུས་རྟག་
ཏུ་འདེམས་ཀ་མི་བྱེད། རྗོད་ཚིག་གིས་ནང་གི་བསམ་བློ་འཁྱེར་སྟངས་མཚོན་གྱི་
ཡོད། ཚིག་གིས་གཞན་གྱི་སེམས་ལ་ཕོག་པ་དང་ཕན་ཚུན་གྱི་འབྲེལ་བ་གཏོར་
བཤིག་གཏོང་བ་རེད། མི་ཕལ་ཆེ་བར་རང་བཞིན་གྱི་འབྱུང་བས་གནོད་པ་ལས་
རྗོད་ཚིག་རན་པོའམ་འོས་པོ་བེད་སྤྱོད་མ་བཏང་བས་གནོད་ཚབས་ཆེ་བ་ཕོག་
ཡོད། ཁྱེད་རང་གིས་ཅི་ཞིག་བཤད་དགོས་འདེམས་ཀ་བྱེད་པ་ལས་ཁྱེད་རང་
གིས་ཅི་ཞིག་འདེམས་དགོས་པ་བཤད་མི་ཉན། མཁས་པ་དང་གླེན་པའི་ཁྱད་པར་
འདིས་འབྱེད། སྐད་ཆ་ཚད་ལས་བརྒལ་བ་ཤོད་པ་ནི་བརྡ་ལན་སྤྲོད་པའི་གོ་དོན་
མ་རེད། གླེན་པ་རྣམས་ཀྱིས་བསམ་བློ་མ་བཏང་བར་གཏམ་བཤད་བྱེད། འོན་
ཀྱང་རྣམ་དཔྱོད་ཅན་རྣམས་ཀྱིས་གཏམ་བཤད་མ་བྱས་སྔོན་དུ་བསམ་བློ་གཏོང་
བ་རེད། རྗོད་ཚིག་རྩུབ་པོའམ་ངན་པ་བེད་སྤྱོད་བཏང་བ་ལ་བརྟེན་ནས་ཕན་ཚུན་
གྱི་འབྲེལ་བ་ལ་བཅོས་ཐབས་མེད་པའི་གོད་ཆག་བཟོ་བ་དང་། ཕ་མའི་སྐད་ཆ་
ཤོད་སྟངས་ལས་ཕྲུ་གུའི་མདུན་ལམ་ལ་ཤུགས་རྐྱེན་ཆེན་པོ་ཐེབས་ཀྱི་ཡོད།
བཤད་ཟིན་པའི་རྗོད་ཚིག་ཕྱིར་འཐེན་པའམ་སྔ་སོར་སྒྱུར་ཐབས་མེད། ཞིང་
པ་ཞིག་གིས་རང་ཉིད་ཀྱི་ཁྱིམ་མཚེས་ལ་མིང་རྗེས་བཟོས་པ་ནོར་འཁྲུལ་ཡིན་པ་
ཤེས་ནས་བླ་མ་ཞིག་གི་དྲུང་དུ་བཅར་ཏེ་དགོངས་སེལ་ཞུས་པ་རེད། བླ་མ་དེས་
ཞིང་པ་དེ་ལ་བྱ་སྤུ་ཕད་བུ་གཅིག་འཁུར་ནས་གྲོང་འཁྱེར་གྱི་དཀྱིལ་དུ་སྐྱར་ཤོག
ཅེས་གསུངས་པ་བཞིན་ཞིང་པ་དེས་བྱས་པ་རེད། དེ་ནས་བླ་མ་དེས་ཞིང་པ་དེ་
ལ་སླར་ཡང་གྲོང་འཁྱེར་དེར་ཕྱིན་ནས་བྱ་སྤུ་དེ་རྣམས་བསྒྲུགས་ཏེ་ཕད་བུའི་ནང་
དུ་བླུགས་ཤོག་ཅེས་གསུངས། ཞིང་པ་དེས་ངལ་བརྩོན་ཆེན་པོས་དེ་ལྟར་ཡོང་
ཐབས་བྱས་ཀྱང་བྱ་སྤུ་རྣམས་རླུང་གིས་འཁྱེར་ཟིན་སྟབས་དོན་སྨིན་མ་བྱུང་བས་
ཕད་བུ་སྟོང་པ་འཁྱེར་ནས་བླ་མའི་དྲུང་དུ་བཅར། བླ་མས་ཞིང་པ་དེ་ལ། དཔེ་དེ་
བཞིན་དུ་ཁྱེད་རང་གིས་ཚིག་ངན་བརྗོད་པ་རྣམས་སྔ་སོར་འཚུད་ཐབས་སམ་སྒྱུར་
ཐབས་མེད། སླད་ནས་ཁྱེད་རང་གིས་རྗོད་ཚིག་རྣམས་མ་ནོར་བ་འདེམས་ཀ་བྱེད་
དགོས། ཞེས་གསུངས།
སྐྲུན་ཐབས་ལྔ་པ། སྐྱོན་བརྗོད་དང་ཞུ་གཏུགས་(རྙོག་དྲ)མ་བྱེད། སྐབས་
འདིར་སྐྱོན་བརྗོད་ཅེས་པ་ནི་གཞི་རྩ་མེད་པའི་སྐྱོན་བརྗོད་ལ་གོ་དགོས། མི་ཞིག་
ལ་སྐྱོན་བརྗོད་བྱས་ན་མི་དེས་རང་ཉིད་སྐྱོན་བརྗོད་དེ་ལས་སྲུང་ཐབས་བྱེད་ཀྱི་
རེད། སྐྱོན་བརྗོད་བྱེད་མཁན་ནི་སྣུམ་འཁོར་ནང་དུ་གང་བྱུང་ཤོད་མཁན་གྱི་འགྲུལ་
པས་ཁ་ལོ་པ་སྨྱོ་རུ་འཇུག་པ་ནང་བཞིན་རེད། རྒྱུ་མཚན་དེ་ལ་བརྟེན་ནས་སྐྱོན་
བརྗོད་ནམ་ཡང་བྱེད་རྒྱུ་མེད་པ་རེད་དམ་ཞེ་ན་དེ་འདྲའི་གོ་དོན་མིན། རྒྱུ་མཚན་
ཡོད་པའི་སྐྱོན་བརྗོད་བྱེད་རུང་བ་ཡིན
རྒྱུ་མཚན་ཡོད་པའི་སྐྱོན་བརྗོད།
རྒྱུ་མཚན་ཡོད་པའི་སྐྱོན་བརྗོད་ཇི་ལྟར་བྱེད་དགོས་སམ། གནོད་སེམས་
མེད་པར་ཕན་སེམས་ཀྱི་སྒོ་ནས་སྐྱོན་བརྗོད་བྱེད་དགོས། སྐྱོན་བརྗོད་ཀྱི་མཉམ་
དུ་སྐྱོན་གནད་དེ་སེལ་བའི་ཐབས་ཤེས་ཀྱང་སྤྲོད་དགོས། སྐྱོན་བརྗོད་མི་ལ་མ་
ཡིན་པར་མི་དེའི་གོམས་གཤིས་སམ་བྱེད་ལས་ལ་བྱེད་དགོས། མི་དེ་ཉིད་ལ་
སྐྱོན་བརྗོད་བྱས་ན་མི་དེའི་གདེང་སྤོབས་ལ་གནོད་སྐྱོན་བྱེད་པ་རེད། སྐྱོན་བརྗོད་
བྱེད་པའི་ཐོབ་ཐང་ནི་ཕན་ཐོགས་བྱེད་པའི་ཀུན་སློང་ལས་ཡོང་བ་རེད། སྐྱོན་
བརྗོད་གང་དང་གང་ཡིན་རུང་སྐྱོན་བརྗོད་བྱེད་པོ་རང་ཉིད་ལ་དགའ་སྤྲོ་སྤྲོད་ཀྱི་མི་
འདུག་ན་འགྲིག སྐྱོན་བརྗོད་བྱེད་པ་དེས་རང་ཉིད་དགའ་བར་བྱེད་པའི་རྒྱུར་འགྲོ་
ན་འཕྲལ་མར་སྐྱོན་བརྗོད་བྱེད་རྒྱུ་མཚམས་འཇོག་དགོས་པ་ཡིན།
གཞན་ལ་སེམས་འགུལ་ཐེབས་པའི་སྐྱོན་བརྗོད་བྱེད་སྟངས་ཐོག་བས
འཆར་འགའ་ཞིག་གཤམ་གསལ།
རང་ཉིད་ལམ་སྟོན་པར་བསམ་དགོས། ཕན་པའི་བསམ་པའི་ངང་ནས་
སྐྱོན་བརྗོད་བྱེད་དགོས། ལུས་རྩལ་ཡར་རྒྱས་འགྲོ་བའི་ཕན་སེམས་ཀྱི
ཐོག་ནས་ལམ་སྟོན་པ་དེས་ལུས་རྩལ་བ་དེར་སྐྱོན་བརྗོད་བྱེད་པ་རེད།
སྐྱོན་བརྗོད་བྱེད་ཡུལ་དེའི་སྐོར་བསམ་ཤེས་བྱེད་པ་དང༌། དེའི་ཐད་
སེམས་འཚབ་ཀྱི་ཚོར་བ་ནི་སེམས་བསྐུལ་གཏོང་བ་པོ་ཆགས་ཀྱི་རེད།
ནོར་འཁྲུལ་བཅོས་ཐབས་མ་གཏོགས་ཉེས་པ་འཕོག་ཐབས་སམ་དགྲ་ཤ་
ལེན་ཐབས་ཀྱི་བསམ་བློ་འཆང་མི་ཉན།
སྐྱོན་བརྗོད་གང་ཡིན་ངོ་སྤྲོད་གསལ་པོ་བྱེད་དགོས། དུས་རྟག་ཏུ་ཞེས་
དང་། དུས་ནམ་ཡང་ཞེས་སོགས་གནད་དོན་ཁ་གསལ་མེད་པའི་སྐྱོན་
བརྗོད་ཀྱིས་ཁོང་ཁྲོ་སྤེལ་བ་བྱེད་པས་བེད་སྤྱོད་གཏོང་ཐལ་མེད་པ་དགོས།
བདེན་པའམ་དངོས་འབྲེལ་གང་ཡིན་ཤེས་པ་བྱེད་དགོས། དེ་ལྟར་མ་
བྱས་པར་ཡིན་ཤག་བྱས་ནས་ཐག་གཅོད་བྱེད་མི་ཉན། ང་ཚོ་ཚང་མར་
སོ་སོའི་བསམ་ཚུལ་ཤོད་རྒྱུའི་ཐོབ་ཐང་ཡོད་ཀྱང་དངོས་ཡོད་གནས་
སྟངས་སམ་བདེན་པ་གང་ཡིན་རྣམས་རྫུན་པའམ་ནོར་འཁྲུལ་ཅན་དུ་
བསྒྱུར་རྒྱུའི་ཐོབ་ཐང་ཡོད་མ་རེད། སྐྱོན་བརྗོད་བྱེད་རྒྱུར་སྔ་མ་དྲགས་པ་
བྱེད་དགོས།
རང་ཉིད་ཀྱི་འདོད་ཚུལ་བརྟན་པོར་འཛིན་དགོས་ཀྱང་ཞི་ལྷིང་མ་བརླག་
པར་བྱེད།
སྐྱོན་བརྗོད་ནི་སྐུལ་འདེད་བྱེད་པ་ལས་ཞེད་སྣང་སྐུལ་བ་ལྟ་བུ་བྱེད་མི་རུང་།
སྐྱོན་བརྗོད་བྱེད་སྐབས་ཟུར་ཟ་ནམ་ཡང་བྱེད་མི་ཉན། དེ་ལྟར་བྱས་ན་
ཁོང་ཁྲོ་འཕེལ་གྱི་རེད།
སྐྱོན་བརྗོད་རྣམས་དུས་དང་མཐུན་པར་བྱེད་ཐུབ་ན་བསྐྱར་ཟློས་བྱེད་མི
དགོས་པ་ཡོང་གི་རེད།
སྐྱོན་བརྗོད་རྣམས་མི་མང་གི་དཀྱིལ་དུ་མ་ཡིན་པར་སྒེར་སོ་སོར་བྱེད་
དགོས། མི་མང་གི་མདུན་དུ་སྐྱོན་བརྗོད་བྱེད་པ་ནི་དམའ་འབེབས་བྱེད་
པའི་ངོ་བོར་འགྲོ།
སྐྱོན་བརྗོད་བྱེད་ཡུལ་རང་ཉིད་ཀྱི་གནས་བབ་ཅི་ཡིན་གསལ་བཤད་བྱེད་
པའི་གོ་སྐབས་སྤྲོད་དགོས།
ནོར་འཁྲུལ་དེ་དག་བཅོས་ཐབས་བྱས་ན་ཁོ་པ་ཉིད་ལ་དགེ་མཚན་ཅི་
ཡོད་གསལ་པོར་འགྲེལ་བཤད་བྱེད་དགོས།
ནོར་འཁྲུལ་དེ་དག་ལ་ནོར་བཅོས་མ་བྱས་ན་ཁོ་པར་གྱོང་གུད་གང་ཡོད་
ངོ་སྤྲོད་གསལ་པོར་བྱེད་དགོས།
ཡར་རྒྱས་གཏོང་བའི་ཐབས་ཤེས་གང་ཡོད་ངོ་སྤྲོད་བྱེད་པ་ལས་ཁོ་པའི་
བསམ་ཚུལ་གང་ཡིན་ཤོད་པའི་གོ་སྐབས་སྤྲོད་པ་ལེགས།
བྱ་སྤྱོད་གང་ཡིན་ལ་འདྲི་ཞིབ་བྱེད་པ་མ་གཏོགས་ཀུན་སློང་ལ་བྱེད་མི་
ཉན། ཀུན་སློང་ལ་འདྲི་ཞིབ་བྱེད་པ་ལས་འབྲེལ་བ་མཚམས་འཇོག་བྱེད་
པ་ལེགས།
ལལས་དོན་ལ་སྐྱོན་བརྗོད་བྱེད་པ་མ་གཏོགས་ལས་བྱེད་པ་པོ་ལ་སྐྱོན་
བརྗོད་མ་བྱེད།
སྐྱོན་བརྗོད་བྱེད་པ་པོ་རང་ཉིད་སྒེར་གྱི་ཁོང་ཁྲོ་འདོན་མི་ཉན།
སྐྱོན་བརྗོད་འགྲོ་ལུགས་ཀྱི་ནང་ཚུད་དུ་གནས་པ་ཞིག་དགོས། སྐྱོན་
བརྗོད་མང་མ་དྲགས་པ་དགོས། སྐྱོན་བརྗོད་ནི་སྨན་བཅོས་དང་མཚུངས་
པ་ཡོང་ཐབས་བྱེད་དགོས། སྨན་བཅོས་ནང་སྨན་གང་དང་གང་མཉམ་
བསྲེས་དང་ཐུན་ཅི་ཡིན་མ་ནོར་དུས་ཐོག་སྤྲོད་དགོས་པ་བཞིན་རེད།
སྨན་སྤྲོད་རྒྱུ་མང་དྲགས་ན་ཕན་རྒྱུའི་ཚབ་ཏུ་གནོད་པ་དང༌། ཉུང་དྲགས་
ན་ནུས་པ་མི་སྟེར་བ་རེད། དེར་བརྟེན་སྐྱོན་བརྗོད་དུས་ཐོག་མང་ཉུང་རན་
པོ་བྱེད་ཐུབ་ན་ཕན་ཐོགས་རླབས་ཆེན་ཡོང་བ་རེད།
བསྔགས་བརྗོད་ཀྱི་རྗོད་ཚིག་དང་བཟང་ཕྱོགས་ཀྱི་རྣམ་པའི་སྒོ་ནས་སྐྱོན་
བརྗོད་མཚམས་འཇོག་བྱེད་དགོས།
སྐྱོན་བརྗོད་ངོས་ལེན་བྱེད་པ།
ཁྱེད་རང་སྐྱོན་བརྗོད་འོག་ཏུ་ཚུད་པའི་སྐབས་ཤིག་ཡོང་གི་རེད། སྐྱོན་
བརྗོད་འགའ་ཤས་ནི་དྲང་པོ་དང༌། ཁ་ཤས་ནི་བདེན་པ་མ་ཡིན་པ་ཡོང་སྲིད་པ་
རེད། འཛམ་བུ་གླིང་གི་གྲགས་ཅན་མི་སྣ་རྣམས་ཀྱང་སྐྱོན་བརྗོད་འོག་ཏུ་ཚུད་
ཡོད། རྒྱུ་མཚན་དང་ལྡན་པའི་སྐྱོན་བརྗོད་རྣམས་ནི་ཕན་ཐོགས་ཆེ་བ་ཡིན་སྟབས་
སློབ་གསོའི་ཚུལ་དུ་ངོས་ལེན་བྱེད་དགོས། ཁུངས་མེད་སྐྱོན་བརྗོད་ནི་རང་ཉིད་ལ་
རྣམ་པ་བསྒྱུར་ནས་བསྔགས་བརྗོད་ཐོབ་པ་ལྟར་རེད། དེ་ནི་མི་ཞན་པོ་རྣམས་ཀྱིས་
རྒྱལ་ཁ་འཐོབ་མཁན་ནམ་གྲུབ་འབྲས་སོན་མཁན་རྣམས་ལ་མི་དགའ་བ་བྱེད་པའི་
སྤྱོད་ཚུལ་ཞིག་རེད། རང་ཉིད་ལ་གྲུབ་འབྲས་མ་ཐོབ་པ་དང་ལས་ཀ་གཞན་གང་
ཡང་བྱེད་རྒྱུ་མེད་པའི་མི་རྣམས་ཀྱིས་ཁྱེད་རང་ཁོ་ཚོའི་འབེན་ལྟ་བུ་བཟོ། སྐྱོན་
བརྗོད་ནམ་ཡང་འཕོག་འདོད་མེད་ན་ལས་དོན་གང་ཡང་མ་བྱེད། གང་ཡང་མ་
ཤོད། གང་ཡང་མེད་པར་སྡོད། དེ་ལྟར་བྱས་ན་ཁྱེད་རང་གང་ཡང་མེད་པའི་མཐའ་
རུ་ལྷུང་ངེས། ཁུངས་མེད་སྐྱོན་བརྗོད་ཀྱི་འབྱུང་ཁུངས་གཉིས་ཡོད་དེ།
༡ རྨོངས་པའམ་གནད་དོན་ངོ་མ་ཤེས་རྟོགས་མེད་པ། རྨོངས་པ་ལ་བརྟེན་
ནས་བྱུང་བའི་སྐྱོན་བརྗོད་ནི་དངོས་ཡོད་གནད་དོན་ཞིབ་མོར་གསལ་
བཤད་བྱས་པའི་རྗེས་སུ་ལས་སླ་པོར་མེད་པར་བཟོ་ཐུབ།
༢ ཕྲག་དོག ཕྲག་དོག་ལས་བྱུང་བའི་སྐྱོན་བརྗོད་ཡིན་ན་རང་ཉིད་ལ་རྣམ་པ་
གཞན་དུ་བསྒྱུར་བའི་ཤིས་བརྗོད་ཡིན་པར་ངོས་འཛིན་བྱེད་དགོས། སྐྱོན་
བརྗོད་བྱེད་པ་པོ་ཉིད་ཁྱེད་རང་གི་གོ་གནས་དེ་ཉིད་དུ་ཡོང་ཐུབ་ཐབས་སུ་
སྐྱོན་བརྗོད་བྱེད་པ་རེད། ཤིང་སྡོང་འབྲས་བུ་མང་ཤོས་ཡོད་པ་དེར་རྡོ་
ཡང་མང་ཤོས་འཕོག་གི་ཡོད་པ་ལྟར་རེད།
ཡང་མི་ཁག་ཅིག་གིས་རང་གིས་རང་ལ་རོགས་པ་བྱེད་མི་ཐུབ་མཁན་
རྣམས་ལ་རོགས་རམ་བྱེད་འདོད་བྱེད་པ་རེད། འོན་ཀྱང་མི་འདི་རིགས་ཀྱིས་མི་
གཞན་པ་དེ་ཚོས་སོ་སོ་རང་ཉིད་ལ་རོགས་པ་བྱེད་ཐུབ་པ་བྱུང་སྐབས་ཁོ་ཚོའི་མི་
ཚེ་མ་སྐྱིད་པ་དང༌། རྙོག་དྲ་སྣ་ཚོགས་ནང་དུ་ཚུད་པར་བྱེད། དེ་ལྟ་བུ་ནི་མི་ཚེའི་
ཆ་ཤས་ཤིག་ཡིན་པ་དང་། དེ་དག་ལ་གདོང་ལེན་བྱས་ནས་དཀའ་ངལ་ལས་ཐར་
ཐབས་བྱེད་དགོས། དེ་ལྟ་བུའི་གོམས་གཤིས་ཀྱང་ཕྲག་དོག་ལས་བྱུང་བ་རེད།
རྒྱུ་མཚན་ཡོད་པའི་སྐྱོན་བརྗོད་ངོས་ལེན་བྱེད་མི་ཐུབ་པ་ནི་རང་ཉིད་གདེང་སྤོབས་
དམའ་བའི་རྟགས་མཚན་རེད།
རྒྱུ་མཚན་ཡོད་པའི་སྐྱོན་བརྗོད་ངོས་ལེན་བྱེད་ཐབས་ཐད་བསམ་འཆར་
འགའ་ཞིག་གཤམ་གསལ།
སྐྱོན་བརྗོད་རྣམས་བཟང་ཕྱོགས་སུ་ངོས་འཛིན་བྱེད་དགོས། འཁོན་
འཛིན་མི་བྱེད་པར་ཕན་བྱུང་སྙམ་པའི་སྒོ་ནས་འབྲེལ་བ་བྱེད་དགོས།
སེམས་པ་གུ་ཡངས་པོ་བྱས་ནས་སྐྱོན་བརྗོད་རྣམས་ལ་ཞིབ་དཔྱོད་བྱེད་
དགོས། གལ་ཏེ་དགོས་པའམ་རྒྱུ་མཚན་ཡོད་ན་ངོས་ལེན་བྱེད་དགོས་པ་
མ་ཟད་དེ་ཐོག་ནས་སློབ་སྦྱོང་ལེན་པ་དང་ལག་བསྟར་བྱེད་དགོས།
རང་སྐྱོན་སྲུང་ཐབས་མ་བྱེད། རྒྱུ་མཚན་ལྡན་པའི་སྐྱོན་བརྗོད་རྣམས་
འཕྲལ་མར་ངོས་ལེན་གསལ་པོར་བྱེད་དགོས། དེ་ལྟར་བྱས་པ་ཡིན་ན་
གཞན་གྱིས་སྐྱོན་བརྗོད་མུ་མཐུད་བྱེད་པའི་ལག་ཆ་མེད་པར་བཟོ། སྐྱོན་
བརྗོད་ངོས་ལེན་མ་བྱས་ན་སྐྱོན་བརྗོད་བྱེད་པོ་ཁོང་ཁྲོས་སླད་ནས་རང་
ཉིད་ལ་རྒྱུ་མཚན་ལྡན་པའི་སྐྱོན་བརྗོད་བྱེད་ཀྱི་མ་རེད།
རྒྱུ་མཚན་ལྡན་པའི་སྐྱོན་བརྗོད་ཀྱིས་ཁྱེད་རང་ལ་ཕན་པ་དང་ཀུན་སློང་
བཟང་པོའི་སྒོ་ནས་བྱས་པ་ཡིན་པས་སྐྱོན་བརྗོད་བྱེད་པོ་ལ་ཐུགས་རྗེ་ཆེ་
ཞེས་ལབ་དགོས།
གདེང་སྤོབས་ཆེ་བའི་མི་རྣམས་ཀྱིས་རྒྱུ་མཚན་ཅན་གྱི་སྐྱོན་བརྗོད་
རྣམས་ངོས་ལེན་བྱེད་ཅིང་། དེ་ལ་བརྟེན་ནས་ཁོང་རྣམས་གོང་ནས་གོང་
དུ་ཡར་རྒྱས་འགྲོ།
མི་ཕལ་ཆེ་བའི་དཀའ་ངལ་ནི་རྒྱུ་མཚན་ལྡན་པའི་སྐྱོན་བརྗོད་ནས་བྱུང་བའི་
ཁེ་ཕན་ལས་བཅོས་མའི་བསྔགས་བརྗོད་ཀྱིས་གཏོར་བཤིག་ཆེ་བ་གཏོང་གི་ཡོད་
པ་མི་ཤེས་པ་དེ་རེད།
བདེ་སྡུག་ཞུ་གཏུགས།
མི་འགའ་ཤས་ནི་རྒྱུན་གཅོང་གི་ན་ཚ་ནང་བཞིན་བདེ་སྡུག་ཞུ་གཏུགས་
བྱེད་མཁན་དུ་གྱུར་པ་རེད། ཁོ་པ་རྣམས་ལ་གནམ་གཤིས་ཕྲན་བུ་གྲང་མོའམ་ཚ་
པོ་ཡོད་ན་ཧ་ཅང་གི་གྲང་མོའམ་ཚ་པོ་འདུག་ཅེས་བརྗོད་དེ་གནམ་གཤིས་སྐྱིད་པ་
ནམ་ཡང་ཡོད་མ་རེད། ཁོ་པ་རྣམས་ཀྱིས་ཉིན་ལྟར་གནམ་གཤིས་ངན་པ་མཐོང་བ་
རེད། གནས་སྟངས་ཆ་ཚང་གང་ལེགས་ཡོད་ཀྱང་ཁོང་རྣམས་ཀྱིས་ཞུ་གཏུགས་
བྱེད་པ་རེད། ཞུ་གཏུགས་དེ་འདྲ་བྱེད་པའི་རྒྱུ་མཚན་གང་རེད་དམ། དེ་ལྟར་བྱེད་
པའི་རྒྱུ་མཚན་ནི་འཛམ་བུ་གླིང་འདིའི་མི་འབོར་བརྒྱ་ཆ་༥༠ ཐམ་པས་ཁྱེད་རང་
གི་དཀའ་ངལ་ལ་བརྩི་མེད་བྱེད་པ་དང༌། བརྒྱ་ཆ་༥༠ཐམ་པས་ཁྱེད་རང་ལ་དཀའ་
ངལ་འཕྲད་སྐབས་དགའ་པོ་བྱེད་པ་རེད། དེ་འདྲ་ཡིན་ན་ཞུ་གཏུགས་བྱེད་པའི་རྒྱུ་
མཚན་གང་ཡིན་ནམ། རྒྱུ་མཚན་དམིགས་བསལ་མེད་རེད། དེ་ནི་མི་གཤིས་ཀྱི་
རྟགས་ཤིག་ཆགས་པ་རེད། དེ་འདྲ་ཡིན་ན་ང་ཚོས་ཞུ་གཏུགས་ནམ་ཡང་བྱེད་རྒྱུ་
མེད་པ་རེད་དམ། དེ་འདྲ་ཟེར་གྱི་མེད། རྒྱུ་མཚན་ལྡན་པའི་སྐྱོན་བརྗོད་ནང་བཞིན་
ཞུ་གཏུགས་བྱས་ན་ཕན་ཐོགས་ཆེན་པོ་ཡོང་གི་རེད།
རྒྱུ་མཚན་ཡོད་པའི་བདེ་སྡུག་ཞུ་གཏུགས་ཀྱིས་གཤམ་གསལ་མཚོན་
པའམ་སྟོན་གྱི་རེད།
ཀ ཞུ་གཏུགས་བྱེད་པ་པོས་དོ་ཁུར་བྱེད་ཀྱི་ཡོད་པ།
ཁ། ཞུ་གཏུགས་བྱེད་ཡུལ་གྱིས་རང་ཉིད་ཀྱི་ནོར་འཁྲུལ་བཅོས་ཐབས་ཡོང་
ཆེད་དུ་གོ་སྐབས་གཉིས་པ་ཞིག་སྤྲོད་འདོད་བྱེད་པ།
སྐྲུན་ཐབས་དྲུག་པ། དགའ་སྣང་གི་འཛུམ་མདངས་སྟོན་པ་དང་སེམས་
བཟང་བྱེད་དགོས་པ།
དགའ་སྣང་གི་འཛུམ་མདངས།
འཛུམ་མདངས་ལ་རིན་པ་སྤྲོད་དགོས་མེད། ཡིན་ནའང་དེས་སྔོན་མེད
ལེགས་ཆ་མང་པོ་གསར་སྐྲུན་བྱེད། དེས་འཛུམ་མདངས་སྤྲོད་མཁན་གྱི་སྟོབས་
ཤུགས་ལ་ཉམས་རྒུད་མ་བཏང་བར་ལེན་མཁན་གྱི་ནུས་སྟོབས་ཕྱུག་ཏུ་གཏོང༌།
དེ་ནི་ཡུད་ཙམ་ལས་མི་སྡོད་ཀྱང་དེའི་དྲན་རྟེན་ནི་དུས་མཐའི་བར་དུ་གནས།
དེ་ཡོད་མཁན་རྣམས་ལས་ཕྱུག་པ་དང་མེད་མཁན་རྣམས་ལས་དབུལ་བ་མེད། དེས་
ནང་ཁྱིམ་དུ་དགའ་བདེ་སྐྲན་པ་དང༌། ལས་དོན་ལ་སྤྲོ་སེམས་དང་མཉམ་རུབ་ཀྱི་
ནུས་པ་སྤེལ། དེས་གྲོགས་པོ་བརྟན་པོ་བཟོ།
དེ་ནི་ཐང་ཆད་པའི་མི་ལ་ངལ་གསོ་དང༌། བློ་ཞུམ་པའི་མི་ལ་ཉིན་མོའི་
མདངས། ཡིད་ཕམ་པའི་མི་ལ་ཉི་མའི་འོད། དཀའ་ངལ་ལས་གྲོལ་བའི་རང་བྱུང་
གི་ཟློག་ཐབས་ལེགས་ཤོས་རེད། ཡིན་ནའང་དེ་ནི་སློང་མི་ཐུབ། ཉོ་མི་ཐུབ།
གཞན་ལས་གཡར་མི་ཐུབ། རྐུ་མི་ཐུབ།
དེ་ནི་གཞན་ལ་མ་སྤྲད་བར་རིན་ཐང་གང་ཡང་མེད་པ་ཞིག་རེད། ཉིན་རེའི་
ལས་དོན་གྱི་ངལ་བས་ཁྱེད་རང་གི་ངོ་འདྲིས་འགའ་ཞིག་གིས་ཁྱེད་རང་ལ་འཛུམ་
མདངས་སྤྲོད་མི་ཐུབ་ཀྱང་ཁྱེད་རང་གི་འཛུམ་མདངས་དེ་ཁོང་རྣམས་ལ་སྤྲོད་དང།
འཛུམ་མདངས་ཀྱི་དགོས་མཁོ་ཆེ་ཤོས་ནི་གཞན་ལ་འཛུམ་མདངས་སྤྲོད་རྒྱུ་མེད་
མཁན་རྣམས་རེད།
སྐྱིད་སྣང་གི་རྣམ་པ་ནི་ཡག་པོ་ཡོད་པ་ལས་ཐོན་པ་རེད། འཛུམ་མདངས་
ནི་ངོ་མ་དང་བཅོས་མ་གང་རུང་ཡིན་སྲིད་པ་རེད། འཛུམ་མདངས་ངོ་མ་ཡིན་པ་
དགོས་རྒྱུ་ཧ་ཅང་གལ་ཆེན་པོ་རེད། རྣམ་འགྱུར་དྲག་པོ་སྟོན་པ་ལ་དགོས་པའི་
ངར་ཤུགས་དེ་འཛུམ་མདངས་སྟོན་པ་ལ་མི་དགོས། འཛུམ་མདངས་ཀྱིས་ངོ་
གདོང་གི་རིན་ཐང་མཐོ་རུ་གཏོང་། མི་ཁྲོ་གཉེར་ཅན་གྱི་འཁྲིས་ལ་སྡོད་འདོད་བྱེད་
མཁན་སུ་ཡོད་དམ། ཁྲོ་གཉེར་ཅན་དེ་ལས་ཀྱང་ཁྲོ་གཉེར་ཆེ་བ་ཅན་མ་གཏོགས་
གཞན་སུ་གཅིག་ཀྱང་དེའི་འཁྲིས་སུ་སྡོད་འདོད་བྱེད་མཁན་མེད། འཛུམ་མདངས་
ནི་འགོས་ནད་བཞིན་སྐྱེ་བོ་ཕན་ཚུན་དབར་ཁྱབ་གདལ་དུ་འགྲོ་བ་དང༌། དེ་ལ་
རིན་བབས་སྤྲོད་དགོས་མེད། འོན་ཀྱང་དེས་ཕྱིའི་རྣམ་པ་བཟང་དུ་གཏོང་གི་ཡོད།
འཛུམ་མདངས་ཅན་གྱི་ངོ་གདོང་ལ་དུས་ཐམས་ཅད་དུ་དགའ་བསུ་ཐོབ་པ་རེད།
སྐྲུན་ཐབས་བདུན་པ། གཞན་གྱི་སྤྱོད་པ་ལ་བཟང་ཕྱོགས་ཐོག་ནས་གོ་བ་
ལེན་ཐབས་བྱེད་དགོས།
མིའི་ལྷན་སྐྱེས་ཀྱི་རང་གཤིས་ཤིག་ནི་བདེན་པའི་ཁུངས་སྐྱེལ་འདང་ངེས་
མེད་པར་གཞན་གྱི་བྱ་སྤྱོད་ཐོག་འགྲེལ་བཤད་ལོག་པའམ་ངན་པ་བྱེད་པ་རེད།
མི་འགའ་རེས་སོ་སོའི་སེམས་འཁྲུལ་བའམ་སྨྱོན་པའི་ནད་ཀྱིས་མནར་བ་དང་
མཚུངས་ཏེ་ཁོ་པ་རྣམས་མིའི་གྲལ་ནས་ཕྱིར་འབུད་བྱེད་ཀྱི་འདུག་བསམ་གྱི་ཡོད་
རེད། དེ་ནི་བདེན་པ་མ་རེད། འཛམ་བུ་གླིང་འདིར་བཟང་ཕྱོགས་ཐོག་ནས་ཚོད་
དཔག་བྱེད་འགོ་བཙུགས་ན་ང་རང་ཚོ་སོ་སོའི་མི་གཤིས་ཡག་པོ་ཞིག་སྐྲུན་ཐུབ་
པ་དང་། དེ་ལ་བརྟེན་ནས་ཕན་ཚུན་གྱི་འབྲེལ་བ་བཟང་པོ་སྐྲུན་ཐུབ་ངེས་རེད།
དཔེར་ན་མི་ཞིག་གིས་ཁྱེད་རང་གིས་བཏང་བའི་ཡིག་འཕྲིན་ལ་ལན་མ་བཏང་
བར་ཉིན་གྲངས་གང་ཙམ་འདས་པ་ན་ཁོས་ངའི་ཡི་གེ་ལ་དོ་སྣང་བྱས་མི་འདུག
ཡང་ན་ཁོས་ང་ལ་སྣང་ཆུང་བྱས་འདུག་ཅེས་པའི་བསམ་བློ་འཁོར་བ་རེད། དེ་ནི་
བསམ་བློ་ངན་པ་རེད། དེ་ལས་ལྡོག་ནས་གཤམ་གསལ་ལྟར་བསམ་བློ་གཏོང་བ་
ནི་བསམ་བློ་བཟང་པོ་རེད།
ཁོ་རང་གིས་ལན་གཏོང་ཐབས་བྱས་ཡོད་ཀྱང་སྟབས་མ་འགྲིགས་པ་
ཡིན་གྱི་རེད།
ཁོང་རང་གིས་ལན་བཏང་ཡོད་ཀྱང་མ་འཕྲོད་པ་ཡིན་གྱི་རེད།
ཁོང་རང་ལ་ངའི་གནས་འཕྲིན་མ་འབྱོར་བ་ཡིན་གྱི་རེད།
ཁོང་རང་ལ་ཛ་དྲག་གི་གནས་ཚུལ་ཞིག་འཕྲད་པ་ཡིན་གྱི་རེད།
དེ་ལྟ་བུའི་རྒྱུ་མཚན་དུ་མ་ཡོད་སྲིད་པ་རེད། དོགས་པ་ཡོད་པའི་སྐབས་
ཕྱོགས་གཞན་ལ་བཟང་ཕྱོགས་སུ་ལྟ་རྒྱུ་འོས་པ་ཞིག་རེད།
སྐྲུན་ཐབས་བརྒྱད་པ། ཉན་པ་པོ་ཡག་པོ་ཞིག་བྱེད་དགོས།
ཕན་ཚུན་གླེང་མོལ་བྱེད་པའི་རྩལ་ཉམས་རྒུད་དུ་འགྲོ་བཞིན་འདུག་ཅེས་
དེབ་འདྲ་མིན་ནང་བྲིས་པ་མཐོང་བཞིན་ཡོད། ཡིན་ནའང་དེ་ལས་ཀྱང་དཀོན་པ་ནི་
ཉན་པ་པོ་ཡག་པོ་མེད་པ་དངོས་འབྲེལ་མ་རེད་དམ། ཁྱེད་རང་སྐད་ཆ་ཤོད་པའི་
སྐབས་མི་ཚོས་ཁྱེད་རང་གི་སྐད་ཆ་མ་ཉན་པར་གཤམ་གསལ་བྱས་ན་ཁྱེད་རང་
ལ་བསམ་ཚུལ་ཅི་ཞིག་ཡོང་ངེས་འདུག་གམ།
ཁོ་ཚོས་ཁྱེད་རང་གི་སྐད་ཆ་ཉན་རྒྱུ་ལས་ཁོ་ཚོ་ནང་ཁུལ་གླེང་མོལ་མང་
བ་བྱེད་པ།
ཁྱེད་རང་གིས་བཤད་པའི་གནད་དོན་དང་པོ་དེ་ཉིད་ལ་མོས་མཐུན་མི་
བྱེད་པ།
ཁྱེད་རང་གིས་སྐད་ཆ་ཤོད་པའི་སྐབས་ཡང་ནས་ཡང་དུ་བར་ཆད་གཏོང་བ།
སྐད་ཆ་ཉན་པའི་བཟོད་བསྲན་རྩ་བ་ནས་མི་བྱེད་པ་དང་ཁྱེད་རང་གི་
བརྗོད་བྱ་རེ་རེའི་མཇུག་ཁོ་པ་རྣམས་ཀྱིས་བསྡུ་བ།
ཁོ་ཚོའི་གཟུགས་པོ་ཁྱེད་རང་ཕྱོགས་སུ་གཏད་ཡོད་ཀྱང་སེམས་ཀྱིས་དོ་
སྣང་ཕྱོགས་གཞན་དུ་བཏང་བ།
ཁོ་ཚོས་གོ་ཡོད་ཀྱང་ཉན་ཐུབ་མེད། ཁོ་པ་ཚོས་མ་ཉན་པ་ཡིན་པས་ཁྱེད་
རང་ལ་ཐེངས་གསུམ་ཙམ་བསྐྱར་ཟློས་བྱེད་དགོས་བྱུང་བ།
ཁོ་ཚོས་དངོས་དོན་དང་འབྲེལ་བ་མེད་པའི་གནད་དོན་སྡོམ་ཚིག་བྱེད།
ཁོ་ཚོས་བརྗོད་བྱ་དང་འབྲེལ་བ་མེད་པར་དྲི་བ་གཏོང༌།
ཁོ་ཚོ་སེམས་འཚབ་འཚུབ་དང་རྣམ་གཡེང་ཅན་ཡིན་པ་རེད།
ཁོ་ཚོས་མི་ཉན་པའམ་དོ་སྣང་བྱེད་ཀྱི་མེད་པ་ཧ་ཅང་གསལ་པོ་ཡོད།
རྒྱུ་མཚན་འདི་རྣམས་ཀྱིས་སྐབས་བབ་བརྗོད་གཞི་དང་སྐད་ཆ་ཤོད་མཁན་
ལ་དོ་སྣང་མི་བྱེད་ཅིང་བཟང་སྤྲོད་རྩ་བ་ནས་མེད་པའི་རྟགས་སྟོན་པ་རེད།
གཤམ་གྱི་རྗོད་ཚིག་རྣམས་ཀྱིས་སྐད་ཆ་མ་ཉན་པ་ལས་བྱུང་བའི་ཚོར་བའི་
འགྲེལ་བཤད་མི་བྱེད་དམ།
སྣང་མེད་དུ་བཏང་བ། སྐྱོ་བ་བསྐྱེད་པ།
ངོས་ལེན་མ་བྱས་པ། དམའ་འབེབ་བྱས་པ།
གལ་ཆུང་ངུར་བརྩིས་པ། གནད་དོན་ཆུང་ངུར་བརྩིས་པ།
འདུན་པ་ཉམས་རྒུད་དུ་གཏོང་ཐབས་བྱས་པ།སྣང་ཆུང་ལ་ཤོར་བ།
ཁོང་ཁྲོ་ལངས་པ། གླེན་པར་བརྩིས་པ།
རིན་ཐང་མེད་པར་འཛིན་པ། ཁ་སྐྱེངས་པོ་བཟོ་ཐབས་བྱས་པ།
རྩིས་མེད་དུ་བཏང་བ། སེམས་ཤུགས་གཅོག་ཐབས་བྱས་པ།
མི་གང་ཞིག་གིས་ཁྱེད་རང་གི་སྐད་ཆ་ཉན་པའི་སྐབས་གོང་གསལ་
ལས་ལྡོག་སྟེ་གཤམ་གསལ་གནས་སྐབས་བསྐྲུན་ན་ཁྱེད་རང་ལ་ཚོར་བ་ཇི་
ལྟར་ཡོང་ངམ།
ཁྱེད་རང་སྟབས་བདེ་པོ་ཡོང་ཐབས་བྱེད་པ།
རྩེ་གཅིག་ཏུ་ཁྱེད་ཀྱི་སྐད་ཆར་དོ་སྣང་སྤྲོད་པ།
བརྗོད་གཞི་དང་མཐུན་པར་དྲི་བ་གཏོང་བ།
ཁྱེད་རང་གི་བརྗོད་གཞིར་དོ་དབྱིངས་ཡོད་པ་སྟོན་པ།
གཤམ་འོག་རྗོད་ཚིག་རྣམས་ཀྱིས་ལེགས་པར་ཉན་པ་ལས་བྱུང་བའི་ཚོར་
བའི་འགྲེལ་བཤད་བྱེད་ཀྱི་འདུག་གམ།
གལ་ཆེན་པོར་རྩིས་པ། ལེགས་པོར་མཐོང་བ།
ཡིད་འཕྲོག་པོ་བྱུང་བ། དགའ་ཚོར་སྟོན་པ།
འདོད་པ་ཁེངས་པ། བསྔགས་པ་བརྗོད་པ།
རིན་ཐང་ཆེན་པོར་རྩིས་པ། བློ་སྟོབས་འཕར་བ།
དོ་སྣང་བྱས་པ། སེམས་སྐུལ་ཐོབ་པ།
ལེགས་པར་ཉན་པ་ལ་བར་དུ་གཅོད་པའི་གེགས་གང་དང་གང་ཡིན་ནམ།
ཕྱིའི་གེགས། ནང་གི་གེགས།
གཟུགས་གཞི་བདེ་ཐང་མེད་པ། རྣམ་གཡེང་འོག་ཏུ་ཤོར་བ།
སྐད་ཆ་ཤོད་པའི་སྐབས་སུ་དམངས་ཀྱི་སྐད་ཆ་ཤོད་མཁན་དང་བརྗོད་བྱ་ལ་
སྐད་ཅོར། ཕྱོགས་རིས་དབྱེ་འབྱེད་བྱེད་པ།
ངལ་དུབ་ཡང་ན་ཐང་ཆད་པའི་ངལ་བ། གཏམ་བཤད་པ་དང་བརྗོད་བྱ་ལ་དོ་
དབྱིངས་མེད་པ།
བློ་རིག་ལ་འགལ་རྐྱེན་འབྱུང་སྲིད་དེ། སྐད་ཡིག་གི་ཤེས་ཚད་དམའ་བ་
དང༌། གོ་རྟོགས་ཀྱི་ནུས་པ་ཞན་པ་སོགས་ལྟ་བུ། གཞན་གྱི་གཏམ་བཤད་ལ་སྐུལ་
སློང་བྱེད་ཆེད། ཉན་མཁན་ཡག་པོ་ཞིག་བྱེད་དགོས།
ལེགས་པར་ཉན་པས་གཞན་གྱི་བདེ་སྡུག་ལ་དོ་སྣང་ཡོད་པ་སྟོན་གྱི་ཡོད།
ང་ཚོས་གཞན་གྱི་བདེ་སྡུག་ལ་དོ་སྣང་ཡོད་པ་བསྟན་པ་ལ་བརྟེན་ནས་མི་དེར་
རང་ཉིད་གལ་ཆེན་པོ་ཡིན་པའི་ཚོར་བ་ཐོབ་ཀྱི་རེད། རང་ཉིད་གལ་ཆེན་པོ་ཡིན་
པའི་ཚོར་བ་ལ་བརྟེན་ནས་གང་དང་གང་ཡོང་གི་ཡོད་དམ། མི་དེའི་རང་ཉིད་ཀྱི་
བློ་སྟོབས་འཕེལ་བ་དང་རང་ཉིད་ཀྱི་འདོད་ཚུལ་ལ་ངོས་འཛིན་ཆེ་རུ་འགྲོ་བ་རེད།
རྣ་བ་གུ་ཡངས་པོ་ཡོད་པ་ཁོ་ན་ལ་བརྟེན་ནས་སེམས་པ་གུ་ཡངས་པོ་ཡོད་
པར་ཡིད་ཆེས་བྱེད་འོས་པ་ཞིག་རེད།ཅེས་སྐུ་ཞབས་David Augsburgerལགས་
ཀྱིས་གསུངས།
ཉན་པ་པོ་ཡག་པོ་ཞིག་གི་ཁྱད་ཆོས་འདི་ལྟར་ལགས།
གཏམ་བཤད་བྱེད་པ་པོས་གཏམ་བཤད་བྱེད་དགོས་པའི་སེམས་ཤུགས་
སྤོར་དགོས།
དོགས་འདྲི་བྱེད་དགོས། དེས་དོ་སྣང་ཡོད་པ་སྟོན་གྱི་ཡོད།
གཏམ་བཤད་མུ་མཐུད་བྱེད་པའི་སྐབས་སུ་བར་ཆད་བྱེད་མི་ཉན།
བརྗོད་གཞི་ལ་འགྱུར་བ་གཏོང་མི་ཉན།
གཏམ་བཤད་བྱེད་པ་པོའི་གནས་སྟངས་ཤེས་དགོས་པ་དང་གུས་བརྩི་
བྱེད་དགོས།
གཏམ་བཤད་ལ་རིག་པ་བསྒྲིམས་ནས་དོ་སྣང་སྤྲོད་དགོས།
རྣམ་གཡེང་བྱེད་མི་ཉན།
གཞན་གྱི་ཚོར་མྱོང་ཤེས་པ་བྱེད་དགོས།
སེམས་པ་གུ་ཡངས་པོ་བྱེད་དགོས། ཕྱོགས་རིས་ཀྱི་དབང་དུ་མ་ཚུད་པ་
དགོས།
གཏམ་བཤད་ཀྱི་གནད་དོན་ཐོག་བསམ་བློ་གཏོང་བ་ལས་གཏམ་བཤད་
བྱེད་སྟངས་ལ་མིན།
གཏམ་བཤད་བྱེད་པ་པོའི་ལུས་ཀྱི་རྣམ་འགྱུར་དཔེར་ན་གདོང་གི་ཉམས།
མིག་གི་ལྟ་སྟངས་སོགས་ལ་དོ་སྣང་བྱེད་དགོས། རྣམ་འགྱུར་དེ་དག་
གིས་ངག་གི་གཏམ་བཤད་ལས་གཞན་པའི་དོན་སྟོན་སྲིད་པ་རེད།
གཏམ་བཤད་བྱེད་པ་པོའི་ཚིག་ལ་མིན་པར་ཚོར་བ་ཅི་ཡིན་ཉན་དགོས།
སྐྲུན་ཐབས་དགུ་པ། སྤྲོ་སེམས་དང་ལྡན་པ་བྱེད་དགོས།
སྤྲོ་སེམས་ལ་མ་བརྟེན་པར་གནད་དོན་རླབས་ཆེན་གང་ཡང་བསྒྲུབས་མེད།
ཅེས་སྐུ་ཞབས་Ralph Waldo Emersonམཆོག་གིས་གསུངས།
སྤྲོ་སེམས་དང་གྲུབ་འབྲས་སོན་པ་གཉིས་ལག་པ་གཉིས་བཞིན་མཉམ་དུ་
འགྲོ་བ་རེད། འོན་ཀྱང་འདི་གཉིས་ལས་སྤྲོ་སེམས་སྔོན་དུ་འགྲོ་དགོས། སྤྲོ་སེམས་
ཀྱིས་གདེང་ཚོད་དང་། སེམས་ཤུགས། ལར་ཞེན་སོགས་སྐྲུན་གྱི་ཡོད་སྟབས་དེ་
ལ་རིན་ནམ་གོང་ཚད་ཡོད་མ་རེད། སྤྲོ་སེམས་ནི་ཁྱབ་གདལ་དུ་འགྲོ་རྒྱུ་ཡོད་པ
དང༌། མི་ཞིག་གིས་རང་ཉིད་ཀྱི་སྐད་ཆ་ཤོད་སྟངས་དང་། གོམ་པ་སྤོ་སྟངས། ཕན་
ཚུན་དགའ་བའི་སྒོ་ནས་ལག་པ་གཏོང་རེས་བྱེད་པ་ལས་སྤྲོ་སེམས་ཚོར་ཐུབ་ཀྱི་
ཡོད། སྤྲོ་སེམས་ནི་གོམས་གཤིས་ཤིག་ཡིན་སྟབས་རང་རྒྱུད་ལ་འཇགས་པ་དང་
ལག་ལེན་བྱེད་ཐུབ་པ་རེད།
ལོ་མང་པོའི་སྔོན་དུ་སྐུ་ཞབས་Charles Schwab མཆོག་ལ། ཁྱེད་རང་གི་
ལོ་རེའི་གླ་ཕོགས་ཨ་སྒོར་ས་ཡ་རེ་ཡིན་པ་དེ་ཁྱེད་རང་གིས་ངར་ལྕགས་བཟོ་སྐྲུན་
ཐུབ་པའི་དམིགས་བསལ་འཇོན་ཐང་བརྟེན་ནས་བྱུང་བ་རེད་དམ་ཞེས་དྲིས་པར་
ཁོང་གིས། ངའི་དམིགས་རྟེན་རྒྱུ་ནོར་ཆེ་ཤོས་ནི་གཞན་སྤྲོ་སེམས་སྤེལ་ཐུབ་པའི་
ནུས་པ་དེ་ཉིད་ཡིན་པ་བསམ་གྱི་ཡོད། དེ་ལྟར་ཡོང་བའི་ཐབས་བྱུས་གཙོ་བོ་ནི་
གཞན་ལ་བསྔགས་པ་བརྗོད་པ་དང་སེམས་ཤུགས་སྤོར་བ་གཉིས་རེད་ཅེས་ལན་
འདེབས་གནང་།
ཁྱེད་རང་གསོན་པའི་དུས་ཡུན་རིང་གནས་སྡོད་ཐུབ་པ་བྱེད་དགོས། འཆི་
བ་མ་སླེབས་གོང་དུ་མ་ཤི་བ་བྱེད་དགོས། སྤྲོ་སེམས་དང་འདོད་པ་ལ་བརྟེན་ནས་
མི་དཀྱུས་མ་རྣམས་ཕུལ་བྱུང་དུ་ཁ་སྒྱུར་ཐུབ། ཚ་ཚད་གཅིག་གིས་ཆུ་གྲང་མོ་
རླངས་པར་སྒྱུར་བ་དང་། རླངས་པས་འཛམ་གླིང་གི་འཕྲུལ་འཁོར་ཨ་མ་ཆེ་ཤོས་
སང་པོ་འགུལ་སྐྱོད་བྱེད་ཐུབ་པ་བྱུང་ཡོད། སྤྲོ་སེམས་ཀྱིས་ཁྱེད་རང་གི་མི་ཚེ་ལ་
ཕན་ཐོགས་ཡོང་སྟངས་དེ་འདྲ་རེད།
སྐྲུན་ཐབས་བཅུ་པ། བསམ་པ་བཟང་པོ་དང་དྲང་པོའི་སྒོ་ནས་བསྔགས་
བརྗོད་བྱེད་དགོས།
སེམས་ཁམས་རིག་པ་སྨྲ་བ་སྐུ་ཞབས་William James ལགས་ཀྱིས། འགྲོ་
བ་མིའི་འཐོབ་འདོད་ཆེ་ཤོས་ཤིག་ནི་རང་ཉིད་ལ་གཞན་གྱིས་བསྔགས་པ་བརྗོད
པ་དེ་རེད།རང་ཉིད་ཀྱི་དགོས་མཁོ་མི་འདུག་སྙམ་པའི་ཚོར་བ་ནི་གནོད་འཚེ་ཅན་
ཞིག་རེད། ཅེས་གསུངས།
རིན་ཐང་ཅན་གསེར་དངུལ་གྱི་རྒྱན་ཆ་སྤྲོད་པ་ནི་ལེགས་སྐྱེས་ངོ་མ་མ་
རེད། དེ་དག་ནི་བྱས་ཉེས་ངོ་སྲུང་བྱེད་པ་རེད། ང་ཚོས་མི་དེ་དང་མཉམ་དུ་དུས་
ཚོད་འདང་ངེས་བཏང་མ་ཐུབ་པའི་གུན་གསབ་ཆེད་དུ་མི་དེ་ལ་ལག་རྟགས་སྤྲོད་
པ་དང་། སོ་སོའི་ཆ་ཤས་ཤིག་ལག་རྟགས་ལ་སྤྲོད་པ་ནི་ལག་རྟགས་ངོ་མ་རེད།
བསྔགས་བརྗོད་ངོ་མ་བྱེད་པ་ནི་ཁྱེད་རང་གིས་མི་གཞན་ལ་སྤྲོད་པའི་
ལེགས་སྐྱེས་སམ་ལག་རྟགས་ཆེ་ཤོས་དེ་རེད། བསྔགས་བརྗོད་དེས་མི་དེ་ལ་
རང་ཉིད་གལ་གནད་ཆེན་པོ་ཡིན་སྙམ་པའི་ཚོར་བ་བསྐྲུན་པ་རེད། རང་ཉིད་གལ་
ཆེན་པོ་ཡིན་སྙམ་པའི་ཚོར་བ་སྐྱེ་འདོད་ནི་མི་ཕལ་ཆེ་བའི་མངོན་འདོད་ཆེ་ཤོས་
གྲས་ཤིག་རེད། དེ་ནི་སེམས་སྟོབས་སྤེལ་མཁན་ཆེན་པོ་ཞིག་རེད།
དེང་སང་གི་དུས་སུ་ནད་གཞི་འཚབ་ཆེ་ཤོས་དེ་མཛེ་ནད་དམ་གློ་ནད་མ་
རེད། ཡིན་ནའང་ངའི་དགོས་མཁོ་མི་འདུག་སྙམ་པའི་ཚོར་བ་དེ་རེད། ཅེས་Moth
er Teresaམཆོག་གིས་གསུངས།
བསྔགས་བརྗོད་ནུས་པ་ཅན་ཞིག་ཡོང་ཆེད་ཆ་རྐྱེན་འགའ་ཤས་ཚང་དགོས་
པ་གཤམ་གསལ།
༡ བསྔགས་བརྗོད་དེ་གསལ་ཁ་དོད་པོ་དགོས། གལ་ཏེ་མི་ཞིག་ལ་ཁྱེད་
རང་གིས་ཡག་པོ་བྱས་སོང་ཞེས་བརྗོད་དེ་བཞག་ན་མི་དེའི་སེམས་ཀྱི་
ནང་དུ་ངས་ལས་དོན་ཡག་པོ་གང་འདྲ་ཞིག་བྱས་ཡོད་དམ་སྙམ་སྟེ་ཁོ་
པ་མགོ་རྨོངས་སུ་འཇུག་གི་རེད། དེའི་ཚབ་ཏུ་ཁྱེད་རང་གིས་ཅ་ལག་ཉོ་
མཁན་མགོ་རྙོག་ཅན་ཕ་གི་དང་མཉམ་དུ་འབྲེལ་བ་ཡག་པོ་ཞེ་དྲག་བྱས་
སོང་ཞེས་བརྗོད་ན་གནད་དོན་གང་ལ་བསྔགས་བརྗོད་བྱས་པ་ཁོས་ཤེས་
རྟོགས་ཐུབ་ཀྱི་རེད།
༢ བསྔགས་བརྗོད་དེ་གང་མགྱོགས་བྱེད་ཐུབ་པ་དགོས། མི་ཞིག་གིས་
བསྔགས་པར་འོས་པའི་ལས་དོན་ཞིག་བྱས་རྗེས་ཟླ་བ་དྲུག་གི་རྗེས་སུ་
བསྔགས་བརྗོད་བྱས་ན་བསྔགས་བརྗོད་དེའི་ཕན་ནུས་ཆུང་དུ་འགྲོ་བ་རེད།
༣ དེ་ནི་བསམ་པ་རྣམ་དག་གི་སྒོ་ནས་བྱས་པ་ཞིག་དགོས། བསྔགས་བརྗོད་
དེ་ནི་སེམས་ཀྱི་གཏིང་ནས་ཐོན་པ་ཞིག་ངེས་པར་དུ་དགོས། ངག་ནས་སྨྲས་
པའི་ཚིག་རེ་རེའི་གོ་དོན་མ་ནོར་བ་དགོས། བསམ་པ་རྣམ་དག་ལས་བྱུང་བ
མ་ཡིན་པའི་བསྔགས་བརྗོད་བྱས་པ་ལས་མ་བྱས་པ་ཡག་གི་རེད།
བསྔགས་བརྗོད་བྱས་པའི་རྗེས་སུ་ཡིན་ནའང་ཞེས་པའི་རྗོད་ཚིག་མཐུད་
རྒྱུ་མེད། ཡིན་ནའང་ཞེས་པ་མཚམས་སྦྱོར་བྱས་ན་བསྔགས་བརྗོད་བྱས་
པ་རྣམས་དོན་སྙིང་མེད་པར་བཟོ། མཚམས་སྦྱོར་གྱི་ཚིག་ཕྲད་དཔེར་ན་
དང་། དེའི་སྟེང་དུ་ལྟ་བུ་བེད་སྤྱོད་གཏོང་དགོས། དཔེར་ན་ངས་ཁྱེད་རང་
གི་འབད་བརྩོན་ལ་བསྔགས་བརྗོད་བྱེད་ཀྱི་ཡོད། ཡིན་ནའང་ཞེས་བརྗོད་
རྒྱུའི་ཚབ་ཏུ་ངས་ཁྱེད་རང་གི་འབད་བརྩོན་ལ་བསྔགས་བརྗོད་བྱེད་ཀྱི་
ཡོད། དེའི་སྟེང་དུ་ཞེས་བརྗོད་དགོས།
༥ བསྔགས་བརྗོད་བྱས་པའི་རྗེས་སུ་འབྱོར་ལན་ལྟ་བུ་ངང་སྒུག་བྱེད་རྒྱུ་མེད།
མི་འགའ་རེས་ཕར་བསྔགས་བརྗོད་བྱས་རྗེས་ཚུར་ཡང་ཤིས་བརྗོད་ལ་
རེ་འདོད་བྱེད་པ་རེད། དེ་འདྲ་བྱེད་པ་ནི་གཞན་གྱི་བྱས་རྗེས་ལ་བསྔགས་
བརྗོད་བྱེད་པའི་དགོས་པ་མ་རེད། གལ་ཏེ་ཁྱེད་རང་ལ་བསྔགས་བརྗོད་
ཐོབ་ན་གུས་ཞབས་དང་ལྡན་ཞིང་ཐུགས་རྗེ་ཆེ་ཞེས་བརྗོད་དེ་དང་ལེན་
བྱེད་དགོས་པ་ཡིན།
བསམ་པ་རྣམ་དག་མ་ཡིན་པའི་བསྔགས་བརྗོད་ལས་དྲང་པོའི་སྒོ་ནས་
དགག་པ་བྱུང་བར་གདོང་ལེན་བྱེད་བདེ་བ་ཡོད། དེར་བརྟེན་བསམ་པ་རྣམ་
དག་གི་སྒོ་ནས་མི་གཞན་གྱི་བྱས་རྗེས་བཟང་པོ་ཁག་ལ་བསྔགས་པ་བརྗོད་རྒྱུ་
མ་བརྗེད་པ་བྱེད་དགོས། དེ་ལ་བརྟེན་ནས་མི་གཞན་དེའི་གདེང་སྤོབས་མཐོ་རུ་
གཏོང་བ་དང་ཞོར་དུ་རང་ཉིད་ཀྱི་གདེང་སྤོབས་ཡང་འཕེལ་བ་རེད། དམངས་ཀྱི་
དཀྱིལ་དུ་བསྔགས་བརྗོད་བྱེད་པ་ནི་མི་དེའི་བྱས་རྗེས་ལ་ངོས་འཛིན་བྱེད་པ་རེད།
ཉེན་བརྡ། > བྱ་བ་དང་དངོས་པོ་གང་ཡིན་ལ་ལེགས་ཉེས་འཇལ་བའམ་
དཔྱད་པའི་ཚད་གཞི་གསལ་པོ་མེད་པར་བསྔགས་བརྗོད་བྱེད་པས་ཁོན་འཛིན་
སྐྲུན་སྲིད་པ་རེད།
བསྔགས་བརྗོད་དང་སྤྲེལ་ལད་དབར་མི་འདྲ་བའི་ཁྱད་པར་གང་ཡོད།
འདི་གཉིས་ཀྱི་ཁྱད་པར་ནི་བསམ་པ་རྣམ་དག་ཡིན་མིན་རེད། བསྔགས་
བརྗོད་ནི་བསམ་པ་རྣམ་དག་གིས་སེམས་ཀྱི་ནང་ནས་ཐོན་པ་དང༌། སྤྲེལ་ལད་ནི་
ཕུགས་ལ་དམིགས་ཡུལ་ཞིག་བཅངས་ནས་ཁ་ནས་ཐོན་པ་རེད། མི་འགའ་ཞིག་
གིས་བསམ་པ་རྣམ་དག་གི་བསྔགས་པ་བརྗོད་པ་ལས་སྤྲེལ་ལད་བྱེད་པ་སྟབས་
བདེ་བའམ་ལས་སླ་བ་མཐོང་གི་ཡོད། གཞན་ལ་སྤྲེལ་ལད་མི་བྱེད་པ་དང་རང་ཉིད་
ཀྱང་སྤྲེལ་ལད་ཀྱི་འོག་ཏུ་མི་ཚུད་པ་བྱེད་དགོས།
ལྐུགས་པ་རྣམས་ཀྱིས་སྤྲེལ་ལད་ལ། །ལྟོ་ཆས་ལྟ་བུར་འཛིན་ཚུལ་དེ། །
སློབ་གྲྭའི་ནང་གི་སྲོལ་རྙིང་ལགས།།དེ་ལྟ་ན་འང་དུས་དུས་སུ།།
བློ་གྲོས་ལྡན་པ་ཁྱེད་རྣམས་ཀྱིས། །རང་གི་མཐོ་བོའི་གནས་བབ་ནས།
བབས་ཏེ་དེ་ལྟར་ངོས་ལེན་བྱེད། །
སྐུ་ཞབས་ཇཱོ་ནཱ་ཐཱན་སཱིཕ་ཌི (Jonathan Swift)ལགས་ཀྱིས་བརྩམས།
བསམ་པ་རྣམ་དག་མ་ཡིན་པའི་བསྔགས་བརྗོད་ནི་བྱེ་ཐང་ནང་གི་སྨིག་སྒྱུ་
ལྟ་བུ་རེད། དེ་དང་ཅི་ཙམ་འདྲིས་པ་དེ་ཙམ་གྱིས་རེ་སྟོང་ཆེ་རུ་འགྲོ་བ་རེད། མི་དེ་
རིགས་ཀྱིས་བསམ་པ་རྣམ་དག་མ་ཡིན་ཡང་ཡིན་པ་ལྟར་སྣང་ཐབས་བྱེད།
སྐྲུན་ཐབས་བཅུ་གཅིག་པ། ཁྱེད་རང་གིས་ནོར་འཁྲུལ་ཤོར་སྐབས་ནོར་
འཁྲུལ་དེ་དག་ཁས་ལེན་བྱས་ཏེ་མདུན་སྐྱོད་བྱེད་དགོས།
ང་ནོར་བ་ཡིན་པའི་སྐབས་འགྱུར་བཅོས་ལས་སླ་པོར་གཏོང་ཐུབ་པ་བཟོ་
རོགས། ང་འགྲིགས་པའི་སྐབས་(ཁེངས་དྲེགས་མེད་པ)འཚོ་སྡོད་ལས་སླ་པོར་ཐུབ་པ་
བཟོ་རོགས། འདི་ནི་འཚོ་སྡོད་བྱེད་པའི་སེམས་ཁམས་རིག་པའི་ལྟ་གྲུབ་ཡག་པོ་
ཞིག་རེད།
མི་འགའ་ཤས་ཀྱིས་འཚོ་སྡོད་དང་སློབ་སྦྱོང་བྱེད་པ་རེད། ཡང་འགའ་ཤས་
ཀྱིས་འཚོ་སྡོད་བྱེད་ཀྱང་སློབ་སྦྱོང་མི་བྱེད། ནོར་འཁྲུལ་ལས་སློབ་སྦྱོང་ལེན་ཐུབ་
པ་བྱེད་དགོས། ནོར་འཁྲུལ་གང་བྱུང་བ་དེ་ཉིད་སླར་ཡང་གཏོང་བ་ནི་མི་ཞིག་གི་
ནོར་འཁྲུལ་ཆེ་ཤོས་དེ་རེད། སོ་སོས་ནོར་འཁྲུལ་བྱས་པ་དེ་གཞན་ལ་བསྙོན་དཀྲི་
དང་ཁག་དཀྲི་བྱེད་རྒྱུ་མེད་པ་དང༌། ནོར་འཁྲུལ་དེའི་སྟེང་དུ་སྡོད་ཐབས་ཀྱང་མེད།
སོ་སོའི་ནོར་འཁྲུལ་ཡིན་པ་ར་འཕྲོད་བྱུང་མཚམས་ནོར་འཁྲུལ་དེ་ངོས་ལེན་བྱེད་
པ་དང་དེའི་འགན་འཁུར་ཡང་རང་ཉིད་ཀྱིས་ལེན་པ་དང་གཞན་ལ་དགོངས་སེལ་
ཞུ་དགོས་པ་ལས་ནོར་འཁྲུལ་དེ་སྲུང་ཐབས་བྱེད་མི་ཉན། དེ་ལྟར་བྱས་ན་གཞན་
གྱིས་སླར་ཡང་རང་ཉིད་ལ་སྐྱོན་བརྗོད་བྱེད་པའི་གོ་མཚོན་མེད་པར་བཟོ་བ་རེད།
སྐྲུན་ཐབས་བཅུ་གཉིས་པ། གྲོས་སྡུར་བྱེད་དགོས་ཀྱང་རྩོད་པ་བརྒྱག་རྒྱུ་མེད།
དོ་སྣང་ཕྲན་བུ་བྱེད་ཐུབ་པ་ལ་བརྟེན་ནས་རྩོད་པ་གཡོལ་ཐུབ་པ་ཡོང་
གི་ཡོད། དེ་ལ་བརྟེན་ནས་མགོ་རྙོག་མང་པོ་འགོག་པ་རེད། རྩོད་པ་ལས་རྒྱལ་
ཐབས་ཡག་ཤོས་ནི་རྩོད་པ་དེ་འགོག་ཐབས་བྱེད་པ་དེ་རེད། ཁ་རྩོད་བྱེད་པའི་བྱ་
བ་འདི་ནི་ཁྱེད་རང་ནམ་ཡང་རྒྱལ་མི་ཐུབ་པའི་བྱ་བ་ཞིག་རེད། གལ་ཏེ་ཁྱེད་རང་
ལ་རྩོད་པ་ཞིག་ཐོབ་ནའང་ཁྱེད་རང་གི་ལས་ཀ་ཤོར་བ། ཡང་ན་གྲོགས་པོ་དང་མ་
མཐུན་པ་གྱུར་པ། ཡང་ཚོང་ཤག་བརླགས་པ། ཡང་ན་ཆང་ས་མེད་པར་ཆགས་
པ་སོགས་བྱུང་ན་རྩོད་པ་ལས་རྒྱལ་བ་དེའི་ཕན་ཐོགས་གང་བྱུང་ཡོད་དམ། ཕན་
ཐོགས་གང་ཡང་བྱུང་མེད།
རྩོད་པ་ནི་རླུང་གིས་བསྐངས་པའི་རང་གཅེས་འཛིན་ལས་གྲུབ་པ་རེད།
རྩོད་པ་བྱེད་པ་ནི་ཕམ་པར་ངེས་པའི་དམག་འཐབ་བྱེད་པ་བཞིན་རེད། རྩོད་པ་
ལས་རྒྱལ་བར་གྱུར་ཀྱང་འཁོན་འཛིན་གྱི་ས་བོན་བཏབ་པ་རེད། རྩོད་པ་བྱེད་
སྐབས་ཕྱོགས་གཉིས་ཀས་རང་ཉིད་རྒྱལ་ཐབས་བྱེད་ཅིང༌། རྩོད་པ་ནི་རང་ཤེད་
ཆེ་ཆུང་གི་དམག་འཐབ་བྱེད་པ་ཞིག་ལས་གནད་དོན་གཞན་མེད་པ་དང་། མཐར་
ངར་སྐད་འགྲན་སྡུར་ལྟ་བུར་ཆགས་ངེས། རྩོད་པ་བྱས་ནས་ཕན་ཐོགས་མེད་པའི་
སྐོར་ཆ་ཚང་ཤེས་བཞིན་དུ་རྩོད་པ་བྱེད་མཁན་རྣམས་ལས་གླེན་རྟགས་ཆེ་བ་
མེད།རྩོད་པ་བྱེད་པ་དེ་རིན་ཐང་ལྡན་པ་ཞིག་རེད་དམ།
དེ་ལྟར་བྱེད་རིན་ཡོད་དམ།
ཁ་རྩོད་ཅི་ཙམ་མང་པོ་ཐོབ་པ་དེ་ཙམ་གྱིས་ཁྱེད་རང་གི་གྲོགས་པོ་ཉུང་
དུ་འགྲོ་བ་རེད། གལ་ཏེ་ཁྱེད་རང་ལ་བདེན་པ་ཡོད་ཀྱང་ཁ་རྩོད་བྱེད་པའི་རིན་
ཐང་ཅན་ཞིག་རེད་དམ། དེ་ནི་རིན་ཐང་ཅན་ཞིག་མ་རེད་ཅེས་གསལ་པོར་ལན་
འདེབས་ཐུབ་པ་ཞིག་རེད། འོ་ན་གནད་དོན་མ་འགྲིག་པའམ་སྔ་ཕྱི་འགལ་འཛོལ་
ཡོད་རིགས་རྣམས་ཕྱིར་འདོན་ནམ་ཡང་བྱེད་མི་ཆོག་པ་རེད་དམ། གནད་དོན་དེ་
རིགས་ངེས་པར་ཕྱིར་འདོན་བྱེད་དགོས་རེད། ཡིན་ནའང་ཞི་འཇམ་དང་ཐབས་
མཁས་ཀྱི་སྒོ་ནས་བྱེད་དགོས། དཔེར་ན་ངས་ཤེས་རྟོགས་བྱུང་བའི་གནས་ཚུལ་
ལ་གཞིགས་ན་ཞེས་སོགས་བར་མའི་རྗོད་ཚིག་བེད་སྤྱོད་གཏོང་བཞིན་ཕྱིར་འདོན་
བྱེད་དགོས།
ཁྱེད་རང་གིས་ཕྱོགས་གཞན་པ་དེ་ནོར་འཁྲུལ་ཡིན་པའི་ཁུངས་སྐྱེལ་བྱེད་
ཐུབ་ཀྱི་ཡོད་ཀྱང་གལ་ཏེ་མི་དེ་ཁ་རྩོད་ཅན་ཞིག་ཡིན་ན་དེའི་མཉམ་དུ་རྩོད་པ་བྱེད་
འོས་པ་རེད་དམ། ངའི་བསམ་པར་འོས་པ་མཐོང་གི་མི་འདུག གང་ཡིན་ཞེ་ན།
རྩོད་པ་དེ་སེམས་པ་གུ་ཡངས་པོའི་སྒོ་ནས་མ་ཡིན་པར་སྒོ་བརྒྱབ་ནས་ཡོང་གི་
འདུག རྩོད་པ་དེ་གནད་དོན་གང་ཞིག་འགྲིག་མིན་མ་ཡིན་པར་གང་ཟག་སུ་ཞིག་
འགྲིག་མིན་གྱི་རྩོད་པ་ཞིག་ཆགས་བསྡད་འདུག
དཔེར་ན། སྤྲོ་སྐྱིད་ཚོགས་འཛོམས་ཤིག་གི་སྐབས་སུ་ཆང་གིས་བཟི་བའི་
མི་ཞིག་གིས་དབང་ཤུགས་ཆེན་པོས་ད་ལོའི་རྒྱལ་ཁབ་ཀྱི་ཕྱིར་ཚོང་གི་ཡོང་
འབབ་ཨ་སྒོར་ཐེར་འབུམ་༥༠ རེད་ཅེས་ཁྱབ་བསྒྲགས་བྱས། འོན་ཀྱང་ཁྱེད་རང་
གིས་ཤེས་གསལ་ལྟར་ན་ཨ་སྒོར་ཐེར་འབུམ་༤༥ ཡིན་སྟབས་ཁོ་པས་ཁྱབ་
བསྒྲགས་བྱས་པ་དེ་ནོར་འཁྲུལ་ཡིན་པ་ཤེས་པ་རེད། ཁྱེད་རང་གིས་ཤེས་པའི་
གནད་དོན་དེ་གསལ་བཤད་བྱེད་ཀྱི་ཡིན་ནམ། ངས་གོ་ཐོས་ལ་ད་ལོའི་རྒྱལ་ཁབ་
ཀྱི་ཕྱིར་ཚོང་གི་ཡོང་འབབ་དེ་ཨ་སྒོར་ཐེར་འབུམ་༤༥ རེད་ཅེས་གསལ་བཤད་
བྱེད་ཀྱི་ཡིན། དེ་ལྟར་བྱས་པར་མི་དེས། ཁྱེད་རང་གིས་ཅི་ཞིག་ཤོད་ཀྱི་ཡོད་མེད་
ཁྱེད་རང་གིས་ཤེས་ཀྱི་མི་འདུག ཕྱིར་ཚོང་གི་ཡོང་འབབ་ག་ཚོད་ཡིན་མིན་ངས་
ཏག་ཏག་ཤེས་ཀྱི་ཡོད། དེ་ནི་ཨ་སྒོར་ཐེར་འབུམ་༥༠ ཐམ་པ་རེད་ཅེས་བརྗོད།
གནས་སྟངས་དེ་འདྲའི་སྐབས་སུ་ཁྱེད་རང་ལ་འདེམས་ཀ་མང་པོ་ཡོད་པ་
གཤམ་གསལ།
༡ ཁྱེད་རང་གི་འདོད་ཚུལ་བསྐྱར་དུ་བརྗོད་དེ་རྩོད་པ་འགོ་འཛུགས་བྱེད་རྒྱུ།
༢ རྫུན་པ་ཁུངས་སྐྱེལ་བྱེད་ཆེད་དཔང་རྟགས་འཚོལ་སྒྲུབ་བྱས་ནས་རང་
འདོད་བདེན་པ་ཡིན་པ་ཁུངས་སྐྱེལ་ཐུབ་པའི་གནས་སྟངས་སྐྲུན་རྒྱུ།
༣ དེའི་སྐོར་གྲོས་སྡུར་བྱེད་པ་ལས་ཁ་རྩོད་དུ་མ་འགྱུར་བ་བྱེད་རྒྱུ།
དེ་ཐོག་གླེང་སློང་མི་ཡོང་བ་བྱེད་རྒྱུ།
གོང་གསལ་ནང་ནས་གསུམ་པ་དང་བཞི་པ་གཉིས་འདེམས་ཀ་བྱེད་པ་ནི་
འགྲིག་པ་རེད། མི་ཚེའི་ནང་ལས་དོན་ཆེན་པོ་སྒྲུབ་པར་འདོད་ན་རྒན་ཚད་ལོང་
བའི་སྦྱོང་བརྡར་ངེས་པར་བྱེད་དགོས། རྒན་ཚད་ཅེས་པའི་གོ་དོན་ནི་ལས་དོན་
ཆུང་རྩག་དང་དོན་མེད་རྩོད་པར་མགོ་མ་འཁོར་བར་གནས་དུས་དང་མཐུན་པར་
ལན་འདེབས་བྱེད་ཐུབ་པའི་ནུས་པ་ཞིག་ལ་ཟེར།
ཁ་རྩོད་དང་གྲོས་སྡུར་དབར་ཁྱད་པར་གང་དང་གང་ཡོད་དམ།
ཁ་རྩོད་ཀྱིས་ཁོང་ཁྲོའི་དྲོད་དང་། གྲོས་སྡུར་གྱིས་སློབ་སྦྱོང་གི་འོད་སྟེར།
ཁ་རྩོད་ནི་རང་གཅེས་འཛིན་དང་། སེམས་པ་གུ་དོག་པོ་ནས་ཡོང་བ་
དང་། གྲོས་སྡུར་ནི་སེམས་པ་གུ་ཡངས་པོ་ནས་ཡོང༌།
ཁ་རྩོད་ནི་རྨོངས་པའམ་མ་ཤེས་པ་བརྗེ་རེས་དང་། གྲོས་སྡུར་ནི་ཤེས་བྱ་
བརྗེ་རེས་བྱེད།
ཁ་རྩོད་ནི་ཁྲོ་སེམས་ཀྱི་རྣམ་པ་སྟོན་པ་དང༌། གྲོས་སྡུར་ནི་རྒྱུ་མཚན་གྱི་
རྣམ་པ་སྟོན།
ཁ་རྩོད་ཀྱིས་གང་ཟག་བདེན་པ་སུ་ཡིན་དང༌། གྲོས་སྡུར་གྱིས་གནད་དོན་
གང་ཞིག་འགྲིག་མིན་ཁུངས་སྐྱེལ་བྱེད།
སེམས་ལ་ཕྱོགས་ལྷུང་གི་ལྷད་ཞུགས་པའི་མི་ལ་རྒྱུ་མཚན་འགོད་རྒྱུ་
འོས་པ་མ་རེད། གང་ཡིན་ཞེ་ན། ཁོའི་རྣ་བ་ལ་རྒྱུ་མཚན་འགྲོ་ས་མེད།
སེམས་གུ་དོག་པོ་དང་ཁ་ཆེ་བའི་མི་(སྐད་ཆ་འུར་པོ་དང་མང་པོ་ཤོད་མཁན།)
རྣམས་མཐར་གནད་དོན་གང་ཡང་མེད་པའི་རྩོད་པར་ལྷུང་འགྲོ་བ་རེད། གྲོས་
སྡུར་སྐབས་སུ་མི་གཞན་པ་དེའི་བསམ་ཚུལ་རྣམས་བར་ཆད་མི་གཏོང་བར་ཤོད་
དུ་འཇུག་པ་རེད། མི་དེས་བཤད་པའི་གནད་དོན་རེ་རེ་ནོར་འཁྲུལ་ཡིན་པ་ཁུངས་
སྐྱེལ་མི་བྱ། ཁྱེད་རང་མི་དེའི་གནས་བབ་དང་མཚུངས་པར་འགྲོ་རྒྱུ་ཡོད་མ་རེད།
ཁོ་པར་གུས་བརྩི་དང་བཟང་སྤྲོད་ཀྱི་རྣམ་པས་འབྲེལ་བ་བྱེད་དགོས། དེ་ལྟར་བྱས་
ན་ཁོ་པ་མགོ་འཐོམ་གྱི་རེད།
རྒྱུ་མཚན་གང་ཡིན་ལ་མ་ལྟོས་པར་གཤམ་གསལ་གྱིས་གནས་སྟངས་ཞི་
ལྷིང་དུ་གཏོང་བ་རེད།
༡ བཟོད་བསྲན་ཆེན་པོས་ཉན་དགོས།
༢ འཁོན་ལན་སློག་རྒྱུ་མེད། གང་ཡིན་ཞེ་ན། ཕྱོགས་སྔས་ཁ་རྩོད་བྱེད་རྒྱུ་
ངང་སྒུག་བྱེད་བཞིན་ཡོད།
༩༣ གཞན་ལས་དགོངས་སེལ་ཡོང་བའི་རེ་བ་བྱེད་རྒྱུ་མེད། ཁ་རྩོད་པ་ཕལ་
ཆེ་བས་སོ་སོའི་ནོར་འཁྲུལ་ཡིན་པ་ཤེས་ཀྱང་དགོངས་སེལ་ཞུ་རྒྱུ་ཧ་ཅང་
ཁག་པོར་ངོས་འཛིན་བྱེད།
གནད་དོན་གལ་ཆུང་ཞིག་ཆེན་པོར་བཟོ་མི་ཉན།
གྲོས་སྡུར་བྱེད་སྐབས་དུས་དང་མཐུན་པའམ་སྐབས་སུ་བབས་པའི་གནད་
དོན་ཐོག་རྗོད་ཚིག་ཞི་འཇམ་སྒོ་ནས་གླེང་མོལ་བྱེད་པ་མ་གཏོགས་འབྲེལ་བ་མེད་
པའམ་དགོས་མཁོ་མེད་པའི་གནད་དོན་ཐོག་བགྲོ་གླེང་མི་བྱེད།
ཕྲུ་གུ་རྣམས་ལ་སྐད་ཆ་ལུགས་དང་མཐུན་པའི་སྒོ་ནས་ཤོད་སྟངས་སློབ་
དགོས། འོན་ཀྱང་ཁ་སློག་བྱེད་སྟངས་སློབ་རྒྱུ་མེད། རང་དང་བསམ་ཚུལ་མ་
མཐུན་པ་རྣམས་ངོས་ལེན་བྱེད་སྟངས་སྦྱོང་དགོས།
སྐྱེས་བུ་ཞིག་གི་རྩོད་པ་འདུམ་བསྒྲིག་བྱེད་སྟངས་དེས་ཁོ་པའི་འཚར་
ལོངས་བྱེད་སྟངས་ཀྱི་གནས་བབ་མཚོན་ཐུབ་པ་རེད།
ཕག་པ་དང་མཉམ་དུ་ཨབ་ཐང་ནམ་ཡང་རྩེ་རྒྱུ་མེད་པ་ངས་སྔ་མོ་ནས་ཤེས་
ཀྱི་ཡོད། དེ་ལྟར་བྱས་ན་རང་ཉིད་བཙོག་པ་ཆགས་པ་དང༌། ཕག་པའི་འདོད་པ་
གྲུབ་པ་རེད། ཅེས་སྐུ་ཞབས་Cyrus Chingལགས་ཀྱིས་གསུངས།
གྲོས་སྡུར་འགོ་འཛུགས་བྱེད་པའི་གོམ་རིམ་གཤམ་གསལ།
༡ སེམས་པ་གུ་ཡངས་པོ་དགོས།
༢ རྩོད་པའི་ཕྱོགས་ལ་མ་ལྷུང་བ་བྱེད་དགོས།
༣ སྐད་ཆ་ཤོད་པའི་སྐབས་བར་ཆད་གཏོང་མི་ཉན།
སོ་སོའི་བསམ་ཚུལ་མ་བཤད་སྔོན་དུ་ཕྱོགས་གཞན་པའི་འདོད་ཚུལ་ཡག་
པོ་ཉན་དགོས།
༥ དོགས་གཞི་སེལ་བའི་ཆེད་དུ་དྲི་བ་དྲིས། དེ་རིགས་ཀྱིས་གླེང་མོལ་བྱེད་
མཁན་ལ་བསམ་བློ་གཏོང་རྒྱུའི་གོ་སྐབས་སྤྱོད་པ་རེད།
༦ སྒྲོ་འདོགས་བྱེད་མི་ཉན།
༧ དབང་ཤུགས་ཀྱི་སྒོ་ནས་མ་ཡིན་པར་སྤྲོ་སེམས་ཀྱི་སྒོ་ནས་གཞན་ཡིད་
ཆེས་ཐབས་བྱེད་དགོས།
༨ འབྲས་བུ་བཟང་པོ་ཡོང་བའི་རེ་འདོད་བཅང་དགོས།
༩ རྩ་དོན་མ་ཡིན་པའི་གནད་དོན་ཆུང་ཙག་རིགས་ལ་སྟབས་བསྟུན་བྱེད་
དགོས།
༡༠ གྲོས་སྡུར་དེ་སོ་སོའི་ཆེ་མཐོང་གི་གནད་དུ་བརྩི་རྒྱུ་མེད།
༡༡ སོ་སོའི་ཁ་གཏད་ཀྱིས་ཁོ་པའི་འདོད་ཚུལ་མ་འགྲིག་པ་ཕྱིར་འཐེན་ཡོང་
བའི་ཐབས་ལམ་བརྗིད་ཉམས་ཡོད་པའི་ཐོག་ནས་བྱེད་པ་ལས་ཁོ་པའི་
འདོད་ཚུལ་ལ་ངོས་ལེན་བྱེད་ཐབས་མེད་པ་ལྟ་བུའི་རྗོད་ཚིག་གི་སྒོ་ནས་
མ་ཡིན་པ་དགོས།
༡༢ གྲོས་སྡུར་བྱེད་རྒྱུའི་གནད་དོན་རྩུབ་པོའམ་ཟབ་པོ་དགོས་ཀྱང་ངག་ཚིག་
ཞི་འཇམ་དགོས་པ་ལས་གནད་དོན་འཇམ་པོའམ་ཡངས་པོའི་ཐོག་ངག་
ཚིག་རྩུབ་པོ་མ་ཡིན་པ་དགོས།
གནད་དོན་ཡག་པོ་མི་ཤེས་པའི་ཁ་གཏད་རྣམས་ཕམ་དུ་འཇུག་རྒྱུ་ཁག་པོ་
རེད། ཁོ་པ་ཚོའི་ངར་སྐད་དང་ཚིག་རྩུབ་ཀྱིས་ཞན་ཆ་ཆེན་པོའམ་ཕམ་ཤོར་ཡོང་
རྒྱུའི་རྟགས་སྟོན་པ་རེད།
གྲོས་སྡུར་བྱེད་སྐབས་གཤམ་གསལ་རྗོད་ཚིག་བེད་སྤྱོད་གཏོང་ཐུབ་ན་
དགེ་མཚན་ཡོད་པ་མངོན།
ངའི་མཐོང་ཚུལ་ལ།
གཅིག་བྱས་ན་ང་ནོར་བ་ཡིན་གྱི་རེད།
རྩོད་པ་ཞི་ཐབས་གཞན་ཞིག་ནི་རྨོངས་པས་མི་ཤེས་པ་དང༌། དྲི་བ་འགོད་
པ་སོགས་བྱེད་དགོས། དཔེར་ན།
ཁྱེད་རང་གིས་དེ་འདྲ་བསམ་དགོས་པ་གང་ཡིན་ནམ།
གནད་དོན་འདི་ཕྲན་བུ་ཁ་གསལ་དུ་གཏོང་ཐུབ་པ་མི་འདུག་གམ།
ཁྱེད་ཀྱིས་གནད་དོན་གཅིག་གི་སྟེང་ལ་ཞིབ་ཕྲ་བཤད་ན་ཡོང་ངམ།
མོས་མཐུན་ཡོང་བའི་ཐབས་ཤེས་གང་ཡང་མ་ཐུབ་ན། བཟང་སྤྱོད་དང་ཞི་
འཇམ་གྱི་སྒོ་ནས་མོས་མཐུན་བྱེད་པ་ལེགས།
སྐྲུན་ཐབས་བཅུ་གསུམ་པ། ངག་འཁྱལ་ལམ་གཏམ་འཆལ་མ་བྱེད།
ཁྱེད་རང་གི་མཉམ་དུ་གཏམ་འཆལ་བྱེད་མཁན་རྣམས་ཀྱིས་ཁྱེད་རང་མེད་
པའི་སྐབས་ཁྱེད་རང་གི་སྐོར་ལ་གཏམ་འཆལ་བྱེད་ཀྱི་ཡོད་པ་ངེས་པར་དུ་དྲན་
དགོས། འཆལ་གཏམ་དང་རྫུན་གཉིས་འབྲེལ་བ་ཧཅང་ཉེ་པོ་ཡོད་རེད། གཏམ་
འཆལ་རྣམས་འ་རེ་འུ་རེས་ཉན་པ་དང་དུས་སྟོང་སྐབས་སུ་བསྐྱར་ཟློས་བྱེད་པ་
རེད། འཆལ་གཏམ་སྨྲ་བ་པོ་རྣམས་ཀྱིས་སོ་སོའི་ལས་དོན་སེམས་བཞག་མི་བྱེད།
གང་ཡིན་ཞེ་ན། འཆལ་གཏམ་ལ་སེམས་དང་ལས་དོན་གང་ཡང་མེད། གཏམ་
འཆལ་ནིགཏམ་འཆལ་སྨྲ་བ་པོ་རྣམས་ཀྱིས་དངོས་སུ་ཉན་ནས་གོ་བ་ལས་ཞོར་ལ་
གོ་བ་དང་འབྲེལ་བ་ཟབ་པ་ཡོད་རེད། གཏམ་འཆལ་ནི་ཁུངས་ལུང་དང་རྒྱུ་མཚན་
ཡོད་མེད་གང་ལའང་མ་བལྟས་པར་ཁ་ནས་ཐོན་ཚད་བྱེད་པའི་རྩལ་ཞིག་རེད།
མི་ཞིག་གིས། བློ་རྒྱ་ཆུང་བའི་མི་རྣམས་ཀྱིས་མི་གཞན་པའི་སྐོར་ཤོད་པ
དང༌། བློ་འབྲིང་རྣམས་ཀྱིས་ཅ་ལག་སྐོར་ཤོད་པ་དང༌། མི་ཆེན་རྣམས་ཀྱིས་ལྟ་
བའི་སྐོར་ཤོད་པ་རེད། ཅེས་གསུངས།
འཆལ་གཏམ་གྱིས་མིའི་གཤིས་སྤྱོད་ལ་སྐུར་འདེབས་དང༌། དམའ་འབེབས་
བྱེད། འཆལ་གཏམ་ཉན་པ་པོ་ནི་འཆལ་གཏམ་བྱེད་མཁན་དང་མཚུངས་པའི་ཉེས་
ཅན་རེད། འཆལ་གཏམ་བྱེད་པ་པོ་རྣམས་སོ་སོའི་ཁ་ལ་བདག་པོ་མ་བརྒྱབ་པ་
ལ་བརྟེན་ནས་ནམ་ཞིག་དཀའ་ངལ་ནང་དུ་ཚུད། འཆལ་གཏམ་གྱིས་བདེན་པ་ལ་
གུས་བརྩི་མི་བྱེད། དེས་མིའི་སྙིང་དུམ་བུར་བསིལ་བའམ་གཏོང་བ་རེད། དེས་མི་
ཚེ་ཞིག་ཧྲལ་དུ་གཏོང་བ་རེད། དེ་ནི་གཡོ་སྒྱུ་དང་བསམ་ནག་ཅན་རེད། དེས་ཉམ་
ཆུང་རོགས་མེད་རྣམས་གནོད་འཚེའི་ཡུལ་དུ་འགྱུར་བ་རེད། འཆལ་གཏམ་ལ་ངོ་
གདོང་དང་ཐ་སྙད་མེད་པས་ངོས་འཛིན་ཐུབ་རྒྱུ་དཀའ་བ་དང༌། དེས་མིའི་གྲགས་
པ་མེད་པར་བཟོ་བ་དང༌། སྲིད་གཞུང་མགོ་རྟིང་སློག་པ། འཇིག་རྟེན་གཉེན་སྒྲིག་
གཏོར་བཤིག་གཏོང་བ། མི་ཚེའི་མདུན་ལམ་མེད་པར་བཟོ་པ། ཉེས་མེད་ཉམ་ཆུང་
རྣམས་ངུ་རུ་འཇུག་པ། དོན་མེད་མི་ལ་སྙིང་ནད་དང་མཚན་སྒང་གཉིད་མེད་པར་
བཟོ་བ་སོགས་བྱེད་པ་རེད། མ་འོངས་པར་ཁྱེད་རང་གིས་འཆལ་གཏམ་བྱས་ན་
གཤམ་འོག་དྲི་བ་རྣམས་རང་ཉིད་ལ་དྲིས་ཨང༌།
འཆལ་གཏམ་འདི་བདེན་པ་རེད་དམ།
དེ་ནི་ཞི་འཇམ་དང་སྙིང་རྗེ་ཅན་རེད་དམ།
དེ་ནི་ངེས་པར་དུ་དགོས་པ་རེད་དམ།
ངས་དཀྲོག་གཏམ་ཁྱབ་སྤེལ་བྱེད་ཀྱི་མི་འདུག་གམ།
ངས་མི་གཞན་པའི་བཟང་ཕྱོགས་སྐོར་ཤོད་ཀྱི་འདུག་གམ།
ངས་མི་གཞན་པར་དཀྲོག་གཏམ་སྤེལ་རྒྱུའི་བརྒྱུད་སྐུལ་དང་དེའི་ཐོག་
དགའ་ཚོར་བྱེད་ཀྱི་མི་འདུག་གམ།
སྐད་ཆ་འདི་མི་གཞན་ལ་མ་ཤོད་ཅེས་པའི་རྗེས་སུ་ངས་གླེང་མོལ་འགོ་
འཛུགས་བྱེད་ཀྱི་མི་འདུག་གམ།
ངས་གསང་བ་བྱེད་དགོས་རྣམས་བདག་ཉར་ཐུབ་ཀྱི་འདུག་གམ།
དེས་ན་འཆལ་གཏམ་བྱེད་མཁན་ཁོངས་སུ་ནམ་ཡང་འཛུལ་ཞུགས་མེད་པ་
བྱེད་དགོས།
སྐྲུན་ཐབས་བཅུ་བཞི་པ། ཁྱེད་རང་གི་ཁས་ལེན་རྣམས་ཁ་ཆད་དུ་བསྒྱུར་དགོས།
ཁས་ལེན་དང་ཁ་ཆད་དབར་ཁྱད་པར་གང་ཡོད་དམ། ཁས་ལེན་ནི་བྱེད་
འདོད་ཡོད་པ་སྟོན་པའི་བསྒྲགས་གཏམ་ཞིག་རེད། ཁ་ཆད་ནི་ཁས་ལེན་རྣམས་
རྒྱུ་རྐྱེན་ཚང་མིན་ཇི་ལྟར་ཡིན་རུང་ངེས་པར་སྒྲུབ་ཐུབ་པ་བྱེད་པའི་འདུན་པ་དྲག་
པོ་ཞིག་རེད། རྒྱུ་རྐྱེན་ཚང་མིན་ཞེས་པའི་ཁོངས་སུ་ཁྲིམས་འགལ་དང་བཟང་སྤྱོད་
མ་ཡིན་པའི་བྱ་བ་ཚུད་མེད། ཁ་ཆད་ནི་མིའི་གཤིས་ཀ་ནས་ཡོང་བ་དང་རིམ་གྱིས་
ལྡོག་ཏུ་མེད་པའི་ཡིད་ཆེས་སམ་ཡིད་ཆེས་བརྟན་པོའི་ངོ་བོར་འགྱུར་བ་རེད། མི་
རྣམས་སོ་སོའི་ཁ་ཆད་བདག་གཉེར་མ་བྱས་ན་འཛམ་བུ་གླིང་འདི་གང་འདྲ་ཞིག་
ཆགས་ཀྱི་ཡོད་དམ། གཤམ་འོག་གི་ཕན་ཚུན་དབར་གྱི་འབྲེལ་གང་འདྲ་ཞིག་ཏུ་
འགྱུར་ངེས་རེད་དམ།
བཟའ་ཟླ་གཉིས།
ལས་ཀ་སྤྲོད་མཁན་དང་ལས་བྱེད།
ཕ་མ་དང་ཕྲུ་གུ
དགེ་རྒན་དང་དགེ་ཕྲུག
ཚོང་མཁན་དང་ཉོ་མཁན།
ཁ་ཆད་མེད་པའི་འབྲེལ་བ་ནི་ཁོག་སྟོང་དང་གཏིང་མེད་པའི་འབྲེལ་བ་རེད།
དེ་དག་ནི་གནས་སྐབས་དང་སྟབས་བསྟུན་ཞིག་རེད། ཁ་ཆད་མེད་པར་དུས་ཡུན་
རིང་པོར་སོར་གནས་ཐུབ་པ་གང་ཡང་བསྐྲུན་མེད།
ང་ནི་ཚོད་དཔག་བྱེད་མི་ཐུབ་པའི་མ་འོངས་པའི་ནང་དུ་ཚོད་དཔག་བྱེད་
ཐུབ་པ་དེ་ཡིན། ཞེས་ཁ་ཆད་ཀྱིས་བསྒྲགས་སོ།།
མི་མང་པོས་ཁ་ཆད་དང་ཟུར་བཀག་གཉིས་ཀྱི་དབར་འཁྲུགས་ཀྱི་ཡོད་ཀྱང་
དེ་གཉིས་ནི་མི་འདྲ་བ་རེད། ཁ་ཆད་ཀྱིས་མི་དེར་བདེ་འཇགས་ཀྱི་ཚོར་བ་སྤྲོད་ཀྱི་
ཡོད་པ་ལ་བརྟེན་ནས་མི་དེའི་རང་དབང་འཕྲོག་རྒྱུའི་ཚབ་ཏུ་རང་དབང་འཕར་མ་
སྤྲོད་པ་རེད། ང་རང་ཚོ་སོ་སོའི་བཟང་སྤྱོད་ཐོག་ཁ་ཆད་སྐྲུན་པ་ནི་ཁ་ཆད་མཐོ་
ཤོས་སམ་གལ་གནད་ཆེ་ཤོས་དེ་རེད། རྒྱུ་མཚན་དེ་འདྲ་ལ་བརྟེན་ནས་ལུགས་
དང་མཐུན་པའི་བཟང་སྤྱོད་ནི་དགོས་པ་ངེས་ཅན་ཞིག་རེད། དཔེར་ན་ངས་རང་
གི་འགོ་ཁྲིད་ཅིག་ལ་རྒྱབ་སྐྱོར་བྱེད་རྒྱུའི་ཁ་ཆད་བྱས་ཀྱང་རྗེས་སུ་འགོ་ཁྲིད་དེ་
སྨྱོ་རྫས་ཚོང་འབྲེལ་བྱེད་མཁན་ཆགས་ན་ངས་རྒྱབ་སྐྱོར་བྱེད་པའི་ཁ་ཆད་དེ་མུ་
མཐུད་བྱེད་རྒྱུ་རེད་དམ། དེ་ནི་ངེས་པར་དུ་ཡོང་ཐབས་མེད་པ་ཞིག་རེད། ཁ་ཆད་
ཀྱིས་སྐྱིད་སྡུག་གཉིས་ཀའི་སྐབས་སུ་འགྱུར་ལྡོག་མེད་པའི་འབྲེལ་བ་སྐྲུན་པ་རེད།
དེས་མིའི་རང་གཤིས་དང་འབྲེལ་བ་སྟོན་པ་རེད།
སྐྲུན་ཐབས་བཅོ་ལྔ་པ། རང་ཉིད་བཀའ་དྲིན་བསམ་ཤེས་ཅན་བྱེད་པ་མ་
གཏོགས་རང་ཉིད་ལ་ལེགས་གསོལ་ཐོབ་པའི་རེ་བ་བྱེད་མི་ཉན།
ལེགས་གསོལ་ནི་ཚིག་སྙན་པོའམ་སྙིང་རྗེ་པོ་ཞིག་རེད། དེ་ནི་སེམས་ཀྱི་
ཚོར་བ་ཞིག་རེད། དེས་ཁྱེད་རང་གི་མི་གཤིས་ཡར་རྒྱས་གཏོང་བ་དང་གཤིས་
སྤྱོད་སྐྲན་པ་རེད། དེ་ནི་གཞན་གྱི་བཀའ་དྲིན་བསམ་ཤེས་བྱུང་བའི་ཚོར་བ་ཞིག
རེད། དེ་ནི་སོ་སོའི་གོམས་གཤིས་ལས་བྱུང་བའི་ཀུན་སློང་གི་བརྒྱུད་ནས་གཞན་
ལ་ངོ་སྤྲོད་བྱེད་པ་ཞིག་རེད།
ལེགས་གསོལ་ནི་ཕན་ཚུན་དབར་བྱ་བ་ཡག་པོ་བྱེད་རེས་བྱེད་པའམ་སྤྲོད་
ལེན་བྱེད་པ་ཞིག་མ་རེད། བྱམས་སྙིང་རྗེ་དང༌། བཟོད་སྲན། གཞན་གྱི་གནས་
བབ་ཤེས་རྟོགས་སོགས་ཕྱིར་སློག་བྱེད་ཐུབ་ཐབས་མེད། ལེགས་གསོལ་གྱིས
ང་ཚོར་མཉམ་རུབ་བྱེད་རྒྱུ་དང་གཞན་གྱི་གནས་བབ་ཤེས་པའི་རྩལ་སློབ་ཀྱི་ཡོད་
རེད། ལེགས་གསོལ་ནི་བསམ་པ་རྣམ་དག་ལས་བྱུང་བ་ཞིག་དགོས། ཐུགས་རྗེ་
ཆེ་ཞེས་དཀྱུས་མར་སྣང་ཡང་བརྗིད་ཆག་པོ་རེད། ང་ཚོས་སོ་སོ་དང་ཧ་ཅང་ཉེ་པོ་
ཡོད་པ་བཟའ་ཟླ་དང་། གཉེན་ཚན། གྲོགས་པོ་སོགས་ལ་ཐུགས་རྗེ་ཆེ་ཞེས་ཞུ་རྒྱུ་
བརྗེད་འགྲོ་བ་རེད།
ལེགས་གསོལ་ནི་གང་ཟག་སྒེར་ཞིག་གི་རང་གཤིས་དང་གཤིས་སྤྱོད་ཀྱི་
ཁྱད་ཆོས་ཧ་ཅང་གནད་ཆེ་བ་ཞིག་ཆགས་ཡོད། རང་གཅེས་འཛིན་ནམ་ང་རྒྱལ་
ནི་ལེགས་གསོལ་བྱེད་པའི་གེགས་རེད། ཀུན་སློང་བཟང་པོས་ང་ཚོའི་མི་ཚེ་ལ་
ལྟ་སྟངས་ཀྱི་འགྱུར་བ་གཏོང་བ་རེད། ལེགས་གསོལ་དང་གུས་བརྩིའི་བསམ་
བློ་ལས་བྱ་སྤྱོད་འགྲིག་པ་ཐོན་པ་ཆོས་ཉིད་རེད། ལེགས་གསོལ་ནི་ང་ཚོའི་མི
ཚེ་སྐྱེལ་སྟངས་ཤིག་ཡིན་པ་དགོས། དེ་ནི་འཛུམ་མདངས་སྟོན་པ་དང༌། ཡང་ན་
ཐུགས་རྗེ་ཆེ་ཞེས་ཞུ་བ། ཡང་ན་བསྔགས་བརྗོད་བྱེད་པ་སོགས་གང་ཡང་རུང་
བའི་སྒོ་ནས་འདོན་ཐུབཔ་དགོས། ཁྱེད་རང་གི་ཅ་དངོས་རྩ་བ་ཆེ་ཤོས་དེའི་སྐོར་
བསམ་བློ་ཞིག་ཐོངས་དང་། ཅ་དངོས་དེ་དག་རྩ་བ་ཆེན་པོ་ཡིན་པའི་རྒྱུ་མཚན་
གང་རེད་འདུག་གམ། དུས་སྐབས་མང་ཆེ་བའི་སྐབས་ལེགས་སྐྱེས་མཚོན་པའི་
ཅ་དངོས་དེ་ཉིད་ལས་སྤྲོད་མཁན་དེ་གལ་ཆེ་བ་ཡིན་པ་རེད།
ཅ་དངོས་མང་ཆེ་བ་ནི་རང་ཉིད་ལ་སྔོན་ནས་ཡོད་པ་རེད། ཁྱེད་རང་གི་མི་
ཚེའི་ནང་ད་བར་གནོན་ཤུགས་ཆེ་ཤོས་སུས་སྤྲད་ཡོད་པའི་སྐོར་ལ་ཕྱི་མིག་ཅིག་
ལྟོས་དང༌། ཁྱེད་རང་ལ་རོགས་པ་བྱེད་པའི་ཆེད་དུ་དུས་ཚོད་མང་ཤོས་གཏོང་
མཁན་ནི་དགེ་རྒན་དང་ཕ་མ། དེ་མིན་གཞན་སུ་ཡོད་དམ། ཁོང་རྣམས་ཀྱིས་
སོ་སོའི་ལས་འགན་ཙམ་གྲུབ་པ་རེད་དམ། དེ་ལྟར་མ་རེད། ཁོང་རྣམས་ཀྱིས་
སྤྲོ་སེམས་ཆེན་པོའི་སྒོ་ནས་སོ་སོའི་དུས་ཚོད་དང༌། དངུལ། འབད་བརྩོན། དེ་
མིན་གནད་དོན་གཞན་མང་པོ་བློས་གཏོང་བྱས་ཡོད། ཁོང་རྣམས་ཀྱིས་འདི་དག་
ཐམས་ཅད་ཁོང་རང་ཚོའི་བརྩེ་སེམས་ཐོག་ནས་བློས་གཏོང་བྱས་པ་མ་གཏོགས་
ཁྱེད་རང་གི་ཕྱོགས་ནས་ལེགས་གསོལ་འཐོབ་པའི་རེ་བ་བྱས་ནས་བསྒྲུབས་པ་
མ་རེད། སོ་སོ་ལ་བཀའ་དྲིན་སྐྱོང་མཁན་རྣམས་ཀྱི་བཀའ་དྲིན་དྲན་ཤེས་བྱེད་ཐུབ་
པའི་སྐབས་དུས་ཚོད་ཕྱིས་མ་དྲགས་པར་དྲིན་གཟོ་བྱེད་དགོས།
ཡེ་ཤུ་མ་ཤི་ཀའི་རྣམ་ཐར་ནང་དུ་འདི་ལྟར་གསལ་ཏེ། ཡེ་ཤུ་མ་ཤི་ཀ་
མཆོག་གིས་མཛེ་ནད་ཅན་བཅུ་སངས་དྲག་ཏུ་བཏང་གནང་ནས་རྒྱབ་ཕྱོགས་སུ་
གཟིགས་པ་ན། ནད་པ་གཅིག་མ་གཏོགས་གཞན་ཚང་མ་ཕྱིན་ཚར་ནས་བསྡད་
མེད་པ་རེད། གཅིག་པུ་དེས་ཁོང་ལ་ཐུགས་རྗེ་ཆེ་ཞེས་ཞུས་པར་ཁོང་གིས། ངས་
ལས་ཀ་གང་ཡང་བྱས་མེད་ཅེས་གསུངས་པ་རེད། ལོ་རྒྱུས་འདིས་བསླབ་བྱ་གང་
སྟོན་གྱི་འདུག་གམ།
༡ འགྲོ་བ་མི་རྣམས་ནི་བཀའ་དྲིན་བསམ་ཤེས་མི་ཐུབ་མཁན།
༢ བཀའ་དྲིན་བསམ་ཤེས་ཐུབ་མཁན་རྣམས་ནི་སྐྱེས་བུ་དམིགས་བསལ་ཅན་ཡིན་པ།
༣ མ་ཤི་ཀ་མཆོག་གིས་མི་ཚེ་གསར་པ་ཞིག་གནང་ཡང་ངས་གང་ཡང་བྱས་
མེད་ཅེས་གསུངས།
ཁོང་ནང་བཞིན་ང་ཚོས་ལེགས་གསོལ་ལམ་ཐུགས་རྗེ་ལེགས་འབུལ་ལ་
རེ་བ་བྱེད་མི་འོས།
ལོ་རྒྱུས་འདི་ང་ཚོའི་གོམས་གཤིས་ནང་དུ་བསྒྱུར་བར་ཇི་ལྟར་བྱེད་དམ།
ང་ཚོས་མི་ཞིག་ལ་ཉིན་གྲངས་འགའ་ཞིག་རིང་ཁ་ལག་སྤྲོད་པ་དང༌། སྡོད་གནས་
གཡར་བ་སོགས་བྱས་རྗེས་ངས་མི་གཞན་ལ་ཕན་ཐོགས་གང་འདྲ་བྱེད་ཀྱི་འདུག་
གམ་ཞེས་གཞན་ལ་ཁྱབ་བསྒྲགས་བྱེད་པ་རེད། ང་ཚོས་ལས་ཀ་བྱས་པ་ལས་
ཁྱབ་བསྒྲགས་ཆེ་བ་སོ་སོའི་སེམས་ཀྱི་ནང་དུ་བྱེད་པ་རེད། གལ་ཏེ་ང་མེད་ན་མི་
འདི་སྲང་ལམ་དུ་གྱར་བསྡད་པ་ཡོད་ཅེས་པའི་བརྗོད་པ་ང་ཚོས་རྒྱུན་དུ་གོ་བ་ནི་ང་
རྒྱལ་ཆེས་ཆེ་བ་མ་ཡིན་ནམ།
ཞར་བྱུང་དུ། (Bythe way) མི་རྣམས་ཀྱིས་རང་ཉིད་ལ་གཞན་གྱི་རོགས་
རམ་དགོས་པའི་སྐབས་ཞར་བྱུང་དུ་ཞེས་པའི་བརྗོད་ཚིག་འདི་བྱེད་སྤྲོད་གཏོང་བ་
རེད། (Bythe way བོད་སྐད་ནང་བེད་སྤྱོད་དེ་ཙམ་མི་བྱེད།) དཔེར་ན་ཞར་བྱུང་དུ་ཁྱེད་
རང་གིས་ང་ལ་འདི་བྱེད་ཐུབ་ཀྱི་འདུག་གམ་ལྟ་བུའི་བརྗོད་ཚིག་གིས་ལས་དོན་
བྱེད་པའམ་མི་བྱེད་པ་གང་ཡིན་རུང་ལས་དོན་དེའི་གལ་གནད་ཆུང་དུ་གཏོང་
ཐབས་བྱེད། ང་ཚོས་གཞན་ལ་ཕན་པའི་ལས་དོན་ཆེ་ཆུང་གང་ཞིག་བྱས་ཀྱང་
དེ་དག་ནི་ཞར་བྱུང་དུ་མ་ཡིན་པར་ཆེད་དུ་བྱེད་པ་ངས་གསལ་པོར་ཤེས་རྟོགས་
བྱུང་། ཞར་བྱུང་དུ་བྱས་པ་ཡིན་ན་ལས་བྱེད་པ་པོའི་ཕྱོགས་ནས་བྱེད་ཡུལ་ལ་ཕན་
པ་བྱས་པའི་གནད་དོན་ཆགས་ཀྱི་མི་འདུག མི་ཞིག་གིས་གཞན་ལ་ཕན་པ་བྱེད་
ཐུབ་པའི་ལས་དེ་མ་བྱས་ན་སྐྱོ་པོ་རེད། གཞན་ལ་ཕན་པ་བྱེད་པ་རྣམས་ནི་ཞར་
བྱུང་དུ་མ་ཡིན་པར་ཆེད་དུ་འབད་པས་བྱེད་པ་ཡིན་སྟབས་དེ་དག་ནི་རིན་ཐང་ཅན་
ཡིན་པ་ང་ལ་ངེས་ཤེས་རྙེད་བྱུང་།།
སྐྲུན་ཐབས་བཅུ་དྲུག་པ། གཞན་གྱིས་བློ་གཏད་བྱེད་འོས་པ་དང་ལར་ཞེན་འཛིན་དགོས།
གནའ་བོའི་ངག་རྒྱུན་དུ། རྒྱ་མ་གཅིག་གི་སྤྱང་གྲུང་ལས་རྒྱ་མའི་ཟུར་ཆ་བཅུ་
དྲུག་གི་ཆ་གཅིག་གི་ལར་ཞེན་རིན་ཐང་ཆེ་བ་རེད་ཅེས་པ་ནི་ཡོངས་གྲགས་དང་
དེ་ལ་འགྱུར་བ་མེད། འཇོན་ཐང་ངམ་ནུས་སྟོབས་ནི་གལ་ཆེན་པོ་རེད་ཡིན་ནའང་
ཡིད་ཆེས་བློ་གཏད་བྱེད་འོས་པ་ནི་ཧ་ཅང་རྩ་བ་ཆེ་བ་རེད། ནུས་སྟོབས་ཧ་ཅང་ཆེ་
ཡང་བློ་གཏད་བྱེད་མི་ཐུབ་པའི་མི་ཞིག་ཡོད་པ་དེ་ཁྱེད་རང་གི་རོགས་མིའི་ཁོངས་
སུ་འཇོག་འདོད་བྱེད་དམ། ངེས་པར་དུ་འཇོག་འདོད་བྱེད་ཀྱི་མ་རེད།
ཁྱེད་རང་ཡོང་གི་ཡོད་པ་ངས་ཤེས་ཀྱི་ཡོད།
ཆུང་བྱིས་པའི་སྐབས་ནས་གྲོགས་པོ་ཡིན་པའི་མི་གཉིས་སློབ་གྲྭ་
དང༌། མཐོ་སློབ། མཐར་དམག་མིར་ཡང་མཉམ་དུ་ཕྱིན། དམག་འཁྲུག་ལང་བ་དང་
བརྒྱ་ཤོག་གཅིག་གི་ཁོངས་སུ་འཛུལ་ནས་དམག་འཐབ་བྱས་པ་རེད། མཚན་མོ་
གཅིག་འཇབ་རྒོལ་བས་གཏོར་བཤིག་གཏོང་སྐབས་སུ་མེ་མདེའི་མདེའུ་ཕྱོགས་
བཞི་ནས་བབས་པ་དང་ནག་ཁུང་ནང་ཧེ་རི་(Harry) མགྱོགས་པོ་ཤོག་དང༌། ང་
ལ་རོགས་པ་བྱེད་དང་ཞེས་པའི་སྒྲ་བྱུང་མ་ཐག་ཏུ་ཧེ་རི་ནས་རང་གི་གྲོགས་པོའི་
སྒྲ་ཡིན་པ་ཧ་གོ་སྟེ་བརྒྱ་དཔོན་ལགས་སུ། ཁོ་པ་འགྲོ་ཆོག་པའི་བཀའ་འཁྲོལ་
ཞུས་པར། བཀའ་འཁྲོལ་ཡོང་གི་མ་རེད། ངས་ཁྱེད་རང་གཏོང་གི་མིན། ང་ལ་ད་
ལྟ་ནས་དམག་མི་ཉུང་དྲགས་འདུག ད་དུང་དམག་མི་གཞན་ཞིག་བརླག་འདོད་
མི་འདུག དེས་མ་ཟད་ཁྱེད་རང་གི་གྲོགས་པོ་བིལ་(BilI) གྱི་སྐད་སྒྲ་ལ་བལྟས་
ན་ཁོ་པ་གསོན་པའི་རེ་བ་མི་འདུག་ཅེས་བརྒྱ་དཔོན་གྱིས་སྨྲས་པར་ཧེ་རི་ནས་
ལན་འདེབས་གང་ཡང་མ་བྱས་པར་ཁ་ཁུ་སིམ་མེར་སྡོད་སྐབས་སླར་ཡང་ཧེ་རི་
མགྱོགས་པོ་ཤོག་དང་། ང་ལ་རོགས་པ་བྱོས་དང་ཞེས་གོ་ཐོས་བྱུང་ཡང་སྔོན་དུ་
བརྒྱ་དཔོན་ནས་དགོངས་པ་མ་སྤྲད་སྟབས་ལན་འདེབས་མ་བྱས་ཀྱང་འབོད་སྒྲ་དེ་
བཞིན་ཡང་ནས་ཡང་དུ་འབྱོར་བར་བརྟེན་ཧེ་རི་ནས་སྡུག་སྒོམ་བྱེད་མ་ཐུབ་ནས་
བརྒྱ་དཔོན་ལགས་སུ། ཁོ་པ་ནི་ངའི་ཆུང་བྱིས་པའི་སྐབས་ཀྱི་གྲོགས་པོ་རེད། ང་
ཕྱིན་ནས་ངེས་པར་དུ་རོགས་པ་བྱེད་དགོས་ཡོད་ཅེས་ནན་དུ་ཞུས་པར་བརྒྱ་
དཔོན་གྱིས་མ་འདོད་བཞིན་དུ་འགྲོ་རུ་བཅུག་པ་རེད།
ཧེ་རི་ནས་ནག་ཁུང་ནང་དུ་གོག་པོ་རྒྱག་གིན་རྒྱག་གིན་ཕྱིན་པ་དང་། རང་
གི་གྲོགས་པོ་བིལ་ཐུག་འཕྲད་བྱུང་སྟེ་འཛིང་རགས་འཁྲིས་ཀྱི་ས་དོང་དུ་དལ་བུར་
དྲུད་དེ་འབྱོར་བ་རེད། འོན་ཀྱང་གྲོགས་པོ་གྲོངས་ཟིན་པ་མཐོང་བ་དང་བརྒྱ་དཔོན་
གྱིས་ཁོང་ཁྲོ་དང་བཅས་ཧེ་རི་ལ། ངས་ཁྱེད་ལ་བིལ་གསོན་པའི་རེ་བ་མི་འདུག་
ཅེས་བཤད་མ་བྱུང་ངམ། ཁོ་གྲོངས་ཚར་བའི་མཉམ་དུ་ཁྱེད་རང་ཡང་གསད་སྲིད་
པ་རེད། དེ་འདྲ་བྱུང་ན་ང་ལ་དམག་མི་ད་དུང་ཉུང་དུ་འགྲོ། ཁྱེད་རང་གིས་ནོར་
འཁྲུལ་བྱས་པ་རེད་ཅེས་བཀའ་བཀྱོན་དྲག་པོ་བཏང་བར་ཧེ་རི་ནས། བརྒྱ་དཔོན་
ལགས། ངས་གང་བྱས་པ་དེ་འགྲིག་ཡོད། ང་བིལ་དང་ཐུག་སྐབས་ཁོ་པ་གྲོངས་
མི་འདུག ཁོ་པའི་རྗོད་ཚིག་མཐའ་མ་རྣམས་འདི་ལྟར་རེད། Harry ཁྱེད་རང་ཡོང་
གི་ཡོད་པ་ངས་ཤེས་ཀྱི་ཡོད།
འབྲེལ་བ་བཟང་པོ་བཟོ་རྒྱ་ནི་ཁག་པོ་རེད། དེར་བརྟེན་ནམ་ཞིག་བཟོས་
ཐུབ་ན་དེ་བདག་གཅེས་ཡག་པོ་བྱེད་དགོས། སོ་སོའི་འདོད་པ་ལྟར་སྡོད་ཆོག་གི་
རེད་ཅེས་ང་ཚོས་ཡང་ཡང་གོ་ཐོས་ཡོང་གི་ཡོད། འོན་ཀྱང་མི་གཞན་གྱི་བདེ་སྐྱིད་
བློས་གཏོང་བྱེད་མི་ཉན། དེ་ལྟར་བྱེད་མཁན་ནི་ངོ་ཚ་ཁྲེལ་གཞུང་མེད་པ་རེད།
ང་ཚོས་སོ་སོར་བྱམས་སྐྱོང་བྱེད་མཁན་ཕ་མ་དང༌། གྲོགས་པོ་རྣམས་དང་། དེ་
བཞིན་རང་ལ་བརྟེན་ནས་སྡོད་མཁན་རྣམས་ཀྱི་ཆེད་དུ་བློས་གཏོང་བྱེད་དགོས།
སྐྲུན་ཐབས་བཅུ་བདུན་པ། འཁོན་འཛིན་མེད་པ་དགོས།
ཁྱེད་རང་གད་སྙིགས་བླུག་སྣོད་ལྟ་བུ་མ་ཆགས་པ་བྱེད་དགོས། ངས་
དགོངས་སེལ་སྤྲོད་ཐུབ་ཀྱང་བརྗེད་མི་ཐུབ་ཅེས་པའི་རྗོད་ཚིག་ཁྱེད་རང་གིས་གོ་
ཐོས་བྱུང་ཡོད་ངེས། མི་ལ་གུ་ཡངས་མི་གཏོང་བ་ནི། སྐབས་ཤིག་ལ་རང་ཉིད་
ནང་དུ་འཛུལ་དགོས་པའི་སྒོ་ལ་སྒོ་ལྕགས་རྒྱག་པ་ནང་བཞིན་རེད། འཁོན་འཛིན་
བྱེད་པ་དང་དེ་ལ་བརྟེན་ནས་ཁོང་ཁྲོ་ཡོང་སྐབས་གནོད་སྐྱོན་མང་ཤོས་སུ་ལ་
འཕོག་གི་ཡོད་དམ། དེ་ནི་འཁོན་འཛིན་ཅན་རང་ཉིད་རེད།
ཇིམ་(Jim) དང་ཇེ་རི་(Jerry) གཉིས་བྱིས་པའི་སྐབས་ཀྱི་གྲོགས་པོ་རེད།
ཡིན་ནའང་རྒྱུ་མཚན་ཅི་ཡིན་གསལ་པོར་ཤེས་རྟོགས་གང་ཡང་མེད་པར་ཁོ་
གཉིས་ཀྱི་འབྲེལ་བ་ཆད་པ་དང་ཕན་ཚུན་སྐད་ཆ་ཤོད་རེས་མེད་པར་མི་ལོ་༢༥
ཙམ་ཕྱིན། ནམ་ཞིག་ཇེ་རི་ནད་མནར་གྱིས་འཆི་ཁར་ཐུག་དུས་རང་ཉིད་བློ་ཕམ་
དང་བཅས་ཏེ་འཆི་འདོད་མ་བྱུང་སྟབས་གྲོགས་པོ་ཇིམ་ལ། ངོས་གཉིས་ཕན་ཚུན་
དགོངས་སེལ་བྱེད་རེས་དང་། སྔར་གྱི་གནས་ཚུལ་རྣམས་བརྗེད་པ་བྱེད་དགོས་
ཞེས་ལན་བཏང་བ་རེད། ཇིམ་གྱིས་བསམ་ཚུལ་ཡག་པོ་འདུག་བསམས་ནས་སྨན་
ཁང་དུ་ཕྱིན་ནས་ཇེ་རི་ཐུག་འཕྲད་བྱས། ཁོ་པ་གཉིས་ཀྱིས་ཆུ་ཚོད་མང་པོ་མཉམ་
དུ་བསྡད་དེ་འདས་པའི་མི་ལོ་༢༥ ལོ་རྒྱུས་ལ་ཕྱིར་མིག་བལྟས་པ་དང་མ་མཐུན་
པ་རྣམས་མེད་པར་བཟོས་ཏེ་འབྲེལ་བ་བསྐྱར་གསོ་ཡོང་ཐབས་བྱས། དེ་ནས་
ཇིམ་ཕྱིར་ལོག་བྱེད་པའི་སྐབས་ཇེ་རི་ནས་སྐད་ཤུགས་ཆེན་པོས། གལ་ཏེ་ང་དྲག་
བསྐྱེད་བྱུང་ནས་མ་ཤི་ན་ད་རེས་ཀྱི་ཕན་ཚུན་དགོངས་སེལ་བྱེད་རེས་བྱས་པ་དེ་
བརྩི་མེད་དུ་གཏོང་གི་ཡིན་ཞེས་ལབ་པ་རེད།
མི་ཚེ་ནི་ཧ་ཅང་ཐུང་ཐུང་ཡིན་པས་འཁོན་འཛིན་བྱེད་རིན་མེད། འཁོན་
འཛིན་བྱེད་པ་ནི་རིན་ཐང་མེད་པ་ཞིག་རེད།
ངའི་ཞབས་འདྲེན་རེད། གཞན་ལ་ཁོན་འཛིན་བྱེད་པ་དེ་རིན་ཐང་མེད་པར་
ངོས་འཛིན་བྱེད་མུས་ཀྱང་དེའི་དབང་འོག་ཏུ་ཡང་ནས་ཡང་དུ་ཚུད་པ་ལ་གོ་དོན་
མེད་པ་མཐོང་གི་འདུག ཁྱེད་ཀྱིས་ང་ལ་མགོ་སྐོར་ཐེངས་གཅིག་བཏང་བ་ནི་ཁྱེད་
རང་གི་ཞབས་འདྲེན་རེད། གལ་ཏེ་ཁྱེད་ཀྱིས་མགོ་སྐོར་ཐེངས་གཉིས་བཏང་བ་ནི་
ངའི་ཞབསའདྲེན་རེད་ཅེས་པ་ནི་ཡང་དག་པའི་བཀའ་མོལ་ཞིག་རེད།
སྐུ་ཞབས་John Kennedy ལགས་ཀྱིས། སྐབས་ཤིག་ཏུ། མི་གཞན་ལ་
དགོངས་སེལ་སྤྲོད་དགོས། ཡིན་ནའང་མི་དེ་དག་གི་མིང་མ་བརྗེད་པ་བྱེད་དགོས།
ཞེས་གསུངས་པ་དེའི་གོ་དོན་ནི་མི་སུ་ཡང་མགོ་སྐོར་ཐེངས་གཉིས་མ་ཐེབས་པ་
བྱེད་དགོས་ཞེས་པའོ། །
སྐྲུན་ཐབས་བཅོ་བརྒྱད་པ། དྲང་པོ་དང༌། ལྷག་བསམ། དྲང་ཚུགས་རང་
གཤིས་ཉམས་ལེན་བྱེད་དགོས།
དྲང་པོ་ཞེས་པ་ནི་དངོས་འབྲེལ་དང་ངོ་མ་ཡང་ན་རྫུས་མ་དང་རྟོག་བཟོའི་
ལྡོག་ཟླ་ལ་ཟེར། བློ་གཏད་ཆོག་པའི་མི་ཞིག་རེད་ཅེས་པའི་སྙན་གྲགས་སྐྲུན་
དགོས། ནང་ཁྱིམ་དང༌། ལས་ཀ་བྱེད་ཡུལ། སྤྱི་ཚོགས་ནང་དུ་འབྲེལ་བ་བཟང་
པོ་སྐྲུན་པ་པོ་ཞིག་ཡོད་པ་ནི་དྲང་ཚུགས་རང་གཤིས་བརྟན་པོ་ཡོད་པ་དེ་རེད།
སོ་སོའི་ཁ་ཆད་སྲུང་མ་ཐུབ་པ་ནི་དྲང་པོ་མེད་པའི་གཤིས་སྤྱོད་རེད། དྲང་པོས་
སེམས་པ་གུ་ཡངས་པོ་དང་། ཡིད་ཆེས་བློ་གཏད། གཡོ་ཟོལ་མེད་པའི་ཁ་གསང་
པོ་ཡོང་བའི་བརྒྱུད་སྐུལ་བྱེད། དེས་རང་དང་གཞན་གཉིས་ཀར་བརྩི་བཀུར་བྱས་
པ་རེད། དྲང་པོ་ནི་ཤེས་རྒྱུད་ལ་ཡོད་པ་ལས་ཕྱིའི་མིག་ལམ་དུ་མཐོང་རྒྱུ་མེད།
རྫུན་ལ་བང་རྩལ་ཡོད་ཀྱང་དྲང་པོ་ལ་བཟོད་བསྲན་ཡོད། དྲང་ཚུགས་རང་གཤིས་
བརྟན་པོ་ནི་ཚོགས་པའི་ངོ་སྤྲོད་ཡིག་ཆའི་ནང་དུ་རྙེད་རྒྱུ་མེད། དེ་ནི་མིའི་གཤིས
ཀའི་ནང་དུ་ཡོད། རང་ཉིད་ལམ་ཁ་མྱུར་པོ་ཞིག་གི་བརྒྱུད་ནས་གནད་དོན་ཞིག
སྒྲུབ་པའི་ཆེད་དུ་སོ་སོའི་དྲང་ཚུགས་རང་གཤིས་བརྟན་པོ་དེ་བློས་གཏོང་བྱེད་
རྒྱུ་འོས་པ་ཞིག་རེད་དམ། ཐབས་ལམ་ལོག་པ་ཞིག་ལ་བརྟེན་ནས་མི་ཞིག་གིས་
རྩེ་ཕུད་ཀྱི་བྱ་དགའ་ཐོབ་སྲིད་ཀྱང་བདེན་པའི་གནད་དོན་ཤེས་པའི་རྒྱུ་མཚན་ལ་
བརྟེན་ནས་ཁོ་པ་སྐྱིད་པོ་ནམ་ཡང་ཡོང་གི་མ་རེད། རྩེ་ཕུད་བྱ་དགའ་ཐོབ་པ་ལས་
མི་གཤིས་ཡག་པོ་ཡོད་པ་བྱེད་རྒྱུ་དེ་གལ་ཆེ་བ་རེད།
མར་ཤེར་གཅིག
སྔོན་ཞིང་པ་ཞིག་གིས་བག་ལེབ་བཟོ་མཁན་ཞིག་ལ་མར་ཤེར་རེ་ཚོང་གི་
ཡོད་པ་རེད། ཉིན་ཞིག་བག་ལེབ་བཟོ་མཁན་དེས་མར་ཤེར་གཅིག་ཡོད་མེད་
བརྟག་དཔྱད་བྱེད་དགོས་བསམས་ནས་མར་དེ་ཤེར་ལ་འཇལ་དུས་ཤེར་གང་
མེད་པ་ཤེས་ཏེ་ཁོང་ཁྲོ་ཆེན་པོས་ཞིང་པ་དེ་ཁྲིམས་ཁང་དུ་བསྐྱལ་བར་ཁྲིམས་
དཔོན་དེས་ཞིང་པ་ལ། ཁྱེད་རང་གིས་མར་ཚོང་སྐབས་ཚད་འཇལ་སྟངས་ཇི་ལྟར་
ཡིན་ནམ་ཞེས་དྲིས་པར་ཞིང་པ་དེས། བཀུར་འོས་ཁྲིམས་དཔོན་ལགས། གུས་པ་
ནི་གནའ་སྔ་མོའི་མི་ཡིན་སྟབས་ཚད་ཡག་པོ་འཇལ་ཐུབ་ཀྱི་མེད། འོན་ཀྱང་གུས་
པར་རྒྱ་མ་ཡོད་ཅེས་ལན་འདེབས་བྱས་པ་རེད། ཁྲིམས་དཔོན་གྱིས་ཁྱེད་རང་གི་
མར་གྱི་ཚད་འཇལ་སྟངས་གང་འདྲ་ཡིན་ནམ་ཞེས་དྲིས་པར་ཞིང་པ་དེས། བཀུར་
འོས་ཁྲིམས་དཔོན་ལགས། བག་ལེབ་བཟོ་མཁན་ཁོ་པས་ངའི་མར་ཡུན་རིང་པོའི
སྔོན་ནས་ཉོས་པ་དང་། ངས་ཀྱང་ཁོ་པའི་བག་ལེབ་ཤེར་གང་ཉོ་སྒྲུབ་བྱེད་ཀྱི་ཡོད།
ཁོ་པས་བག་ལེབ་ནམ་འཁྱེར་སྐབས་ངས་བག་ལེབ་ཀྱི་ལྗིད་ཚད་འཇལ་ནས་དེ་
དང་མཉམ་པའི་ལྗིད་ཚད་ཀྱི་མར་ཁོ་པར་ཚོང་གི་ཡོད་པས། གལ་ཏེ་ནོར་འཁྲུལ་
གྱི་ཁག་དཀྲི་བྱེད་དགོས་ཡོད་ན་དེ་ནི་བག་ལེབ་བཟོ་མཁན་ཁོ་པ་ཉིད་རང་རེད།
ང་ཚོས་གཞན་ལ་གང་སྤྲད་པ་དེ་བཞིན་ཚུར་ལའང་ཐོབ་པ་རེད།
ཁྱེད་རང་གིས་ལས་འགུལ་ཅི་འདྲ་ཞིག་མ་སྤེལ་གོང་དུ་རང་ཉིད་ལ་དྲི་བ་
ཞིག་ངེས་པར་དུ་འདྲི་དགོས།
ངས་རེ་བ་བྱས་པའི་ལས་གླ་ཅི་ཐོབ་ལ་དགོས་ངེས་རིན་ཐང་སྤྲོད་ཀྱི་འདུག་
གམ། དྲང་པོ་དང་རྫུན་པ་བྱེད་པ་གཉིས་ཀ་གོམས་གཤིས་སུ་འགྱུར་རུང་དང་།
མི་འགའ་ཤས་རྫུན་ལ་གོམས་འདྲིས་ཆེ་བས་གཞན་པའི་མདུན་ལ་ཐད་ཀར་རྫུན་
ཤོད། ཡང་མི་འགའ་རེ་རྫུན་ལ་གོམས་འདྲིས་ཧ་ཅང་ཆེ་བས་ཁོ་ཚོས་དྲང་པོ་དང་
བདེན་པ་གང་ཡིན་ངོས་འཛིན་བྱེད་མི་ཐུབ། དེ་ལྟ་བུའི་མི་རྣམས་ཀྱིས་མི་གཞན་
ལས་སོ་སོ་རང་ཉིད་ལ་མགོ་སྐོར་མང་བ་གཏོང་གི་ཡོད། ཁྱེད་རང་གིས་གོ་འདོད་
ཡོད་པ་རྣམས་རྟག་ཏུ་བདེན་པ་ཡིན་པའི་ཁྱབ་པ་མེད། མི་འགའ་ཤས་ཀྱིས་ཧ་
ཅང་དྲག་པོའི་ཐོག་ནས་དྲང་པོ་བྱེད་པར་སྤོབས་པ་ཆེན་པོ་བྱེད། དེ་ལྟར་བྱེད་
པའི་ཚུལ་ལ་བལྟས་ན་དྲང་པོ་བྱེད་པ་ལས་དྲག་པོ་བྱེད་པ་ལ་བརྟེན་ནས་སེམས་
འགུལ་ཆེ་བ་ཐོབ་ཀྱི་ཡོད་པ་མངོན་ཐུབ། རྗོད་ཚིག་དང་ཐབས་བྱུས་འདེམས་ཀ་
མ་ནོར་བ་བྱེད་རྒྱུ་གལ་ཆེན་པོ་རེད།
ཁྱེད་ཀྱིས་གོ་འདོད་པ་རྣམས་རྟག་ཏུ་བདེན་པ་ཡིན་པས་མ་ཁྱབ།
དྲག་པོ་མ་ཡིན་པའི་ཐོག་ནས་བདེན་པ་ཡོང་ཐུབ་པ་རེད། འོན་ཀྱང་དུས་
དང་གནས་སྐབས་ཐམས་ཅད་དུ་དེ་ལྟར་མི་ཡོང༌། གྲོགས་པོ་ངོ་མའམ་དྲང་པོ་
ཞིག་གི་འགན་འཁུར་གལ་ཆེ་ཤོས་ནི་བདེན་པའི་རང་བཞིན་ཡིན་པ་བྱེད་རྒྱུ་དེ་
རེད། མི་འགའ་ཤས་ཀྱིས་ཕོག་ཐུག་ཡོང་ཉེན་ཅན་གྱི་བདེན་པ་གཡོལ་ཐབས
བྱས་ཏེ་རང་ཉིད་ཀྱི་གྲོགས་པོས་གོ་འདོད་ཡོད་པའི་གནད་དོན་འགྲེལ་བརྗོད་བྱེད་
ཐབས་བྱེད། ཁོ་ཚོས་སེམས་གཏིང་དུ་རང་ཉིད་ཀྱིས་བདེན་པ་མ་བྱས་སྙམ་པའི་
ཚོར་བ་ཤུགས་ཆེ་མྱོང་བ་རེད། དྲང་པོའི་སྐྱོན་བརྗོད་རྣམས་སེམས་ལ་ཕོག་ཐུག་
ཆེན་པོ་ཡོང་སྲིད། གལ་ཏེ་ཁྱེད་རང་ལ་ངོ་ཤེས་ཅན་མང་པོ་ཡོད་ཀྱང་གྲོགས་པོ་
ཉུང་ངུ་ལས་མེད་ན་ཕྱི་མིག་བལྟས་ནས་ཁྱེད་རང་གི་འབྲེལ་བ་ཟབ་ལོད་ཡོད་མེད་
ལ་རྟོག་ཞིབ་བྱེད་དགོས་པ་ཡིན། སྐབས་འགའ་ཞིག་ཏུ་དྲང་པོ་མི་བྱེད་པ་དེ་ཆབ་
སྲིད། ཡང་ན་ཐབས་བྱུས། ཡང་ན་མི་དམངས་ཀྱི་འབྲེལ་བ་སོགས་ལ་བརྙས་
འདོགས་བྱེད་པ་དེ་དག་དངོས་ཡོད་གནས་སྟངས་རེད་དམ། རྫུན་ཤོད་པའི་དཀའ་
ངལ་ནི་རྫུན་ཅན་གྱིས་རང་ཉིད་ཀྱི་རྫུན་གང་དང་གང་ཡིན་མིན་ཤེས་པ་བྱེད་རྒྱུ་དེ་
རེད། དྲང་པོའི་དགོས་མཁོ་ནི་བརྟན་ཆ་དང་ཁ་ཆད་གཉིས་རེད། འདི་གཉིས་མེད་
པ་ལ་བརྟེན་ནས་ང་ཚོ་གཤམ་འོག་ལ་བརྟེན་པའི་ཉེས་ཅན་དུ་སྐབས་མང་པོར་གྱུར་ཡོད།
རྫུན་དཀར་པོ་ཕྲན་བུ་བཤད་པ།
སྤྲེལ་ལད་འཁྲབ་པ།
དངོས་ཡོད་གནས་ཚུལ་སྦས་པའམ་བདེན་པ་ཕྱེད་ཀ་ངོ་སྤྲོད་བྱས་པ།
གང་ཡང་མ་སྨྲས་པར་སྡོད་པ་ནི་རྫུན་ཆེ་ཤོས་དེ་རེད།
ཁྱེད་རང་མི་དྲང་པོ་ཞིག་ཆགས་པ་བྱེད་དགོས། དེ་ལྟར་བྱས་ན་འཛམ་བུ་
གླིང་འདིའི་མི་ངན་གཅིག་ཉུང་དུ་འགྲོ་བའི་ཁས་ལེན་བྱེད་ཆོག་གི་རེད། ཅེས་སྐུ་
ཞབས་Thomas Carlyleལགས་ཀྱིས་གསུངས།
ཡིད་ཆེས་བྱེད་འོས་པ།
སྤྱང་ཀི་སྐད་འབོད་བྱེད་མཁན་ལུག་རྫིའི་སྒྲུང་ང་ཚོས་ཤེས་གསལ་ལྟར་
རེད། བུ་དེས་གྲོང་གསེབ་པ་ལ་མགོ་སྐོར་གཏོང་རྒྱུའི་རེ་བ་བཅངས་ནས་སྐད་
ཤུགས་དྲག་པོས། སྤྱང་ཀི་སླེབས་སོང་། རོགས་རམ་བྱེད་རོགས། རོགས་རམ་
བྱེད་རོགས་ཞེས་གྲོང་གསེབ་པ་རྣམས་ལ་རེ་སྐུལ་བྱས་པ་བཞིན་གྲོང་གསེབ་
པ་རྣམས་ཀྱིས་ལུག་རྫི་དེ་སྐྱོབ་ཏུ་ཕྱིན། འོན་ཀྱང་དེར་འབྱོར་དུས་སྤྱང་ཀི་མཐོང་
རྒྱུ་མེད་པའི་ཁར་ལུག་རྫི་དེས་གྲོང་གསེབ་པ་རྣམས་ལ་འཕྱ་དམོད་བྱས་པ་
དང༌། གྲོང་གསེབ་པ་རྣམས་ཕྱིར་ལོག་བྱས་པ་རེད། དེ་རྗེས་སླར་ཡང་གནས་
ཚུལ་དེ་ལྟར་བྱུང་བ་རེད། དེ་ནས་ཉིན་ཞིག་ལུག་རྫི་དེས་ལུག་འཚོ་བའི་སྐབས་
སྦྲང་ཀི་དངོས་སུ་སླེབས་པ་དང༌། གྲོང་གསེབ་པ་རྣམས་ལ་རོགས་རམ་དགོས་
པའི་འབོད་སྐུལ་བྱས་པ་གོ་ཐོས་བྱུང་ཡང་མི་གཅིག་ཀྱང་ཁོ་པར་རོགས་རམ་དུ་
མ་སླེབས། གྲོང་གསེབ་པ་རྣམས་ཀྱིས་ལུག་རྫི་དེས་སླར་ཡང་མགོ་སྐོར་བཏང་བ་
རེད་བསམས་ནས་ཁོ་པར་ཡིད་ཆེས་མ་བྱས། མཐར་ལུག་རྫི་དེའི་ལུག་ཚང་མ་
སྦྱང་ཀིས་བསད་པ་དང་ཟོས་པ་རེད།
སྒྲུང་འདིའི་བསླབ་བྱ་ནི།
ཁྱེད་རང་གིས་རྫུན་གཏམ་བཤད་ན་ཁྱེད་རང་གི་ཡིད་ཆེས་བྱེད་འོས་ཀྱི་
ཁྱད་ཆོས་བརླག་འགྲོ་བ་རེད།
ཁྱེད་རང་གི་ཡིད་ཆེས་བྱེད་འོས་ཀྱི་ཁྱད་ཆོས་དེ་བརླགས་པ་ན་ཁྱེད་རང་
གིས་དྲང་པོ་གང་བཤད་ལ་སུ་གཅིག་གིས་ཡིད་ཆེས་བྱེད་ཀྱི་མ་རེད།
གཤིས་སྤྱོད་ཡག་པོའི་ཁྱད་ཆོས་ཤིག་ནི་དྲང་པོའི་རང་བཞིན་དེ་རེད།
བདེན་པའི་འགྲེལ་བཤད་ལོག་པར་བྱེད་སྟངས་གཉིས་ཡོད་དེ།
༡) དངོས་ཡོད་གནས་ཚུལ་ཆ་ཚང་མ་འདུས་པ། ༢) སྒྲོ་སྐུར་བྱེད་པ།
བདེན་པ་ཕྱེད་ཀའམ་བདེན་པའི་འགྲེལ་བཤད་ལོག་པར་བྱས་པ་ལ་དོགས་ཟོན་
བྱེད་དགོས།
གྲུ་པ་ཞིག་གིས་གྲུ་གཅིག་ལོ་ངོ་གསུམ་ཙམ་བཏང་བ་དང་། མཚན་མོ་ཞིག་
ཁོ་པ་ཆང་གིས་བཟི་བ་དེ་ནི་ཁོའི་ལས་ཡུན་ནང་ཐེངས་དང་པོ་རེད། གྲུ་དཔོན་
གྱིས། དེ་རིང་དགོང་དྲོར་ཆང་གིས་བཟི་འདུག་ཅེས་ཐོ་འགོད་བྱས་པ་གྲུ་པ་དེས་
བཀླགས། དེས་ཁོ་པའི་མདུན་ལམ་ལ་གནོད་སྐྱོན་གཏོང་རྒྱུ་ཡིན་པ་ཤེས་རྟོགས་
བྱུང་ནས་གྲུ་དཔོན་གྱི་མདུན་དུ་བཅར་ནས་དགོངས་སེལ་ཞུས་ཏེ། གནས་ཚུལ་
འདི་ལོ་གསུམ་གྱི་ནང་དུ་ཐེངས་དང་པོ་བྱུང་བ་རེད་ཅེས་ཁ་སྣོན་གནང་རོགས།
གང་ཡིན་ཞེ་ན། དེ་ནི་བདེན་པའི་གནས་ཚུལ་ཆ་ཚང་བ་ཞིག་རེད་ཅེས་ཞུས་པར་
གྲུ་དཔོན་གྱིས། ངས་གང་བྲིས་པ་དེ་བདེན་པ་རེད་ཅེས་བརྗོད་དེ་ཁ་སྣོན་རྒྱག་རྒྱུ་
ངོས་ལེན་མ་བྱས།
ཉིན་རྗེས་མར་ཐོ་འགོད་བྱེད་རྒྱུའི་ལས་འགན་དེ་གྲུ་པར་འཁེལ་བས་དེ་
རིང་དགོང་དྲོར་གྲུ་དཔོན་ལགས་ཆང་གིས་བཟི་མི་འདུག་ཅེས་བྲིས་པ་གྲུ་དཔོན་
གྱིས་མཐོང་བ་རེད། གྲུ་དཔོན་གྱིས་དེ་ནི་བདེན་པ་ཆ་ཚང་མ་རེད། དེ་ལ་འགྱུར་
བ་གཏོང་དགོས། དེ་མིན་ང་ཉིན་ལྟར་ཆང་གིས་བཟི་ནས་སྡོད་ཀྱི་ཡོད་པ་མཚོན་
གྱི་རེད་ཅེས་ལབ་པར་གྲུ་པ་དེས། ངས་གང་བྲིས་པ་དེ་བདེན་པ་རེད་ཅེས་སྨྲས་ཏེ་
སྒྱར་བཅོས་མ་བཏང་བ་རེད། གོང་གི་བརྗོད་པ་རྣམས་བདེན་པ་ཡིན་ཡང་འགྲེལ་
བརྗོད་དམ་ཞུ་འབུལ་དྲང་པོར་བྱས་མེད།
སྒྲོ་སྐུར་བྱེད་པ། སྒྲོ་སྐུར་གྱིས་གནད་དོན་མི་འདྲ་བ་གཉིས་བྱེད་པ་རེད།
༡ སྒྲོ་སྐུར་གང་རུང་བྱས་པ་ལ་བརྟེན་ནས་ང་ཚོའི་གནས་བབ་ཞན་པོར་བཟོ་
བ་དང་ཡིད་ཆེས་བྱེད་འོས་ཀྱི་ཁྱད་ཆོས་བརླག་པ་བྱེད།
༢ དེ་ནི་ངན་པ་ལང་ཤོར་ལྟ་བུ་ཡིན་སྟབས་རིམ་པས་གོམས་གཤིས་
ཆགས་པ་རེད། མི་འགའ་ཞིག་གིས་སྒྲོ་སྐུར་མ་བྱས་པར་སྐད་ཆ་ཤོད་
ཤེས་ཀྱི་མེད།
བསམ་རྣམ་དག་དགོས། ལྷག་བསམ་རྣམ་དག་ནི་སེམས་ཀྱི་
འདོད་པ་ཡིན་པས་ཁུངས་སྐྱེལ་བྱེད་རྒྱུ་དཀའ་བ་རེད། མི་གཞན་ལ་ཕན་
ཐོགས་བྱེད་རྒྱུའི་ལྷག་བསམ་རྣམ་དག་ཡོད་ན་ང་ཚོ་སོ་སོའི་དམིགས་ཡུལ་
སྒྲུབ་ཐུབ་ཀྱི་རེད།
ཟོག་རྫུ་བྱེད་མི་ཉན། དཀའ་ངལ་ནང་དུ་ལྷུང་བའི་གྲོགས་པོ་ཞིག་ལ། ངས་
ཁྱེད་ལ་རོགས་པ་གང་བྱེད་ཐུབ་ཀྱི་འདུག་གམ་ཞེས་དྲི་བ་ནི་ཁོང་ཁྲོ་སློང་བའི་རྒྱུ
རེད། དེ་ནི་མཆུ་ཏོའི་ལས་ཀ་ཙམ་ལས་ལྷག་བསམ་ངོ་མ་མ་རེད། དངོས་འབྲེལ་
གྱི་རོགས་པ་བྱེད་འདོད་ཡོད་ན་བསམ་བློ་ལེགས་པར་བཏང་ནས་འཆར་གཞི་
ཡག་པོ་ཞིག་བསྒྲིགས་ཏེ་དགོས་ངེས་རོགས་པ་དངོས་སུ་བྱེད་དགོས། མི་ཕལ་
ཆེ་བས་ཕུགས་ལ་རང་ཉིད་ལ་ཕན་ལན་ཡོང་རེ་དང་། རང་གཅེས་པར་འཛིན་
པའི་སྒོ་ནས་ལྷག་བསམ་དངོས་སུ་བྱེད་པ་ལས་ལྷག་བསམ་ཡོད་མདོག་གི་རྣམ་
འགྱུར་ཆེ་བ་སྟོན་གྱི་ཡོད། གོ་རྒྱུ་མེད་པའི་བཞད་གད་རྫུས་མ་རྣམས་དང་ཐག་
རིང་དུ་སྡོད་དགོས།
ཉེན་བརྡ། ལྷག་བསམ་རྣམ་དག་ཡིན་པ་དེ་ཞིབ་འཇུག་བྱས་པ་ལས་བྱུང་
བའི་ཐག་གཅོད་ཡག་པོ་ཞིག་མ་རེད། མི་ཞིག་ལ་ལྷག་བསམ་ཡོད་ཀྱང་ཁོ་པ་ནོར་
པ་ཡིན་སྲིད་པ་རེད།
ལས་ནི་ཚིག་ལས་མངོན་གསལ་དོད། སུ་ལ་དགའ་ཤོས་འདུག་གམ།
བུ་ཆུང་ཇཱོན་(John)གྱིས། ང་ཁྱེད་ལ་དགའ་འོ་ཨ་མ་ལགས། །
དེ་འདྲ་སྨྲས་རྗེས་རང་གི་ལས།བྱེད་རྒྱུ་བརྗེད་ནས་ལྡུམ་རའི་ནང༌། །།
དཔྱང་ཐག་རྩེད་མོ་རྩེ་བར་བསྐྱོད། རང་གིས་དགའ་བའི་ཨ་མ་དེ། །
ཆུ་དང་ཤིང་ཕུང་འོར་དུ་བཅུག
དམར་མདངས་ཅན་གྱི་ནཱིལ་(Nell)གྱིས། ང་ཁྱེད་ལ་དགའ་འོ་ཨ་མ་ལགས།།
ང་ཡིས་ཁྱེད་ལ་དགའ་བ་དེ། །ལྕེ་ཡིས་སྨྲས་པ་ལས་ཀྱང་ཆེ། །
བུ་མོ་རྩེད་མོར་ཕྱིན་པ་ལ། །ཨ་མས་མ་དགའ་བར་དུ་ནི། །
བུ་མོས་སྙད་ཅིང་ཉིན་ཕྱེད་འདས། །
བུ་མོ་ཕཱོན་(Fan)གྱིས། ང་ཁྱེད་ལ་དགའ་འོ་ཨ་མ་ལགས། །
དེ་རིང་རོགས་པ་གང་ཐུབ་བྱེད། །སློབ་གྲྭས་མ་བཀག་ཧ་ཅང་དགའ།།
ངལ་ནས་གཉིད་དུ་མ་ཤོར་བར། །འུར་ཟིང་སྒོ་ནས་ལས་སུ་ཞུགས། །
དེ་རྗེས་དལ་བུས་ཕྱགས་མ་ཡིས།།ཁྱིམ་ཀུན་འཕྱགས་ཤིང་བཀོད་སྒྲིག་བཟོས།།
ཉིན་གང་བྲེལ་དང་དགའ་བས་གཏམས།།སྤྱིར་བཏང་ཕྲུ་གུའི་རང་བཞིན་ལྟར།།
ཕན་ཐོགས་ཅན་དང་སྐྱིད་སྣང་ཆེ། །
ཡང་བསྐྱར་ཁོ་པ་སྤུན་གསུམ་གྱིས། །ཁྱེད་ལ་དགའ་འོ་ཨ་མ་ལགས། །
དེ་ལྟར་སྨྲས་ནས་ཉལ་དུ་སོང༌། །དེ་འདྲའི་ཕྲུ་གུ་སྤུན་གསུམ་ལས། །
དོན་དམ་ཨ་མར་སུ་ཡིས་དགའ། །ཨ་མས་ཚོད་དཔག་བྱེད་ཐུབ་བམ། །
Joy Allisonགྱིས།
དྲང་ཚུགས་བརྟན་པོའི་རང་གཤིས་བདག་གཅེས་བྱེད་དགོས། ཅ་དངོས་
གང་ཡང་རུང་བ་ཉོ་ཚོང་བྱས་ཀྱང་དེ་དག་རེ་རེ་ཚོང་འབྲེལ་ཡོང་བར་ཅ་དངོས་དེ་
སྒྲུབ་བྱེད་གལ་ཆེའི་རྫས་ཆ་དེ་མེད་ན་ཅ་དངོས་དེ་དག་ལ་རིན་ཐང་དེ་ཙམ་ཆེ་བ་
མི་ཡོང༌། དེ་ལྟ་བུའི་ཅ་དངོས་སྒྲུབ་བྱེད་གལ་ཆེའི་རྫས་ཆ་དེ་གང་རེད་དམ། ཅ་
དངོས་རེ་རེའི་གོང་ཚད་འཇལ་དཀའ་བའི་གསང་བའི་རྫས་ཆ་དེ་ནི་ཅ་དངོས་དེ་
དག་བཟོ་སྐྲུན་བྱེད་མཁན་གྱི་ཁྱད་ཆོས་དྲང་ཚུགས་རང་གཤིས་དང་། ཆེ་མཐོང་།
གཞན་གྱིས་བློ་གཏད་བྱེད་འོས་དེ་དག་རེད། ཁྱད་ཆོས་དེ་དག་ལ་གོང་ཚད་འཇལ་
རྒྱུ་མེད་པ་རེད།
དོགས་གཞི་ཅན་གྱི་དྲང་ཚུགས་བརྟན་པོའི་རང་གཤིས་ཀྱི་ཕྱོགས། འཛིན་
སྐྱོང་གི་འགན་འཛིན་གསུམ་ཉིན་གཅིག་དགུང་ཚིགས་ཟ་ཁང་དུ་བྱས་པའི་རྗེས་
སུ་འགན་འཛིན་གཅིག་གིས་དངུལ་ངས་སྤྲོད་ཆོག་གང་ཡིན་ཞེ་ན། ང་ལ་ཡུལ་
ཁྲལ་ཆག་ཡང་འཐོབ་ཀྱི་རེད་ཅེས་དང༌། གཞན་པ་ཞིག་གིས། དངུལ་ངས་སྤྲོད་
ཆོག་གང་ཡིན་ཞེ་ན། ང་ལ་ཚོགས་པ་ནས་ཕྱིར་སློག་ཐོབ་ཀྱི་རེད་ཅེས་དང༌། དེ་
ནས་གསུམ་པ་དེས། དངུལ་ངས་སྤྱོད་ཆོག་གང་ཡིན་ཞེ་ན། བདུན་ཕྲག་རྗེས་མའི་
ནང་ཚོང་པ་ཧ་ལོག་པའི་སྙན་ཞུ་འབུལ་རྩིས་ཡོད་ཅེས་སྨྲས་པ་རེད།
སྐྲུན་ཐབས་བཅུ་དགུ་པ། གུས་བརྩིའམ་ཉམ་ཆུང་བྱེད་རྒྱུ་ལག་ལེན་བསྟར་དགོས།
གུས་བརྩི་མེད་པའི་གདེང་ཚོད་ནི་ང་རྒྱལ་རེད། གུས་བརྩི་ནི་བཟང་སྤྱོད་
ཚང་མའི་རྩིག་གདན་ལྟ་བུ་རེད། དེ་ནི་སྐྱེས་བུ་དམ་པའི་རྟགས་རེད། གུས་
བརྩི་འམ་ཉམ་ཆུང་ནི་རང་ཉིད་ལ་དམའ་འབེབས་བྱེད་པའི་གཤིས་སྤྱོད་མ་རེད།
བསམ་པ་རྣམ་དག་གི་གུས་བརྩི་གཞན་རྣམས་རང་ཕྱོགས་སུ་ཉེ་བ་ཡོང་རྒྱུར་
སྐུལ་བ་དང༌། གུས་བརྩི་ལྟར་སྣང་གིས་དེ་ལས་ལྡོག་པར་བྱེད།
ལོ་མང་པོའི་སྔོན་དུ་རྟ་པ་ཞིག་རྟ་བཞོན་ནས་འགྲོ་སྐབས་དམག་མི་འགའ་
ཞིག་གིས། ཤིང་དུམ་ལྗིད་ཁོག་ཅན་ཞིག་ལམ་དཀྱིལ་ནས་འདོན་པའི་འབད་
བརྩོན་ཆེན་པོ་བྱེད་ཀྱིན་ཡོད་ཀྱང་བཅུ་དཔོན་དེ་ཟུར་དུ་ལངས་ནས་ལྟ་བཞིན་
བསྡད་པ་རྟ་པ་དེས་མཐོང་སྟེ། ཁྱེད་རང་གིས་དམག་མི་ཚོར་རོགས་པ་ཅིའི་
ཕྱིར་མི་བྱེད་དམ་ཞེས་དྲིས་པར་བཅུ་དཔོན་དེས། ང་ནི་བཅུ་དཔོན་ཡིན་པ་
དང༌། བཀའ་གཏོང་རྒྱུ་དེ་ངའི་ལས་འགན་རེད་ཅེས་ལན་འདེབས་བྱས། རྟ་པ་
དེ་རྟ་ལས་བབས་ཏེ་དམག་མི་རྣམས་ལ་ཤིང་དུམ་དེ་འདོན་པར་རོགས་པ་བྱས།
རྟ་པའི་རོགས་རམ་ལ་བརྟེན་ནས་ཤིང་དུམ་དེ་ལམ་གྱི་ཕྱི་རོལ་དུ་བཏོན་ཐུབ།
རྟ་པས་རྟ་ལ་བཞོན་ནས་བཅུ་དཔོན་གྱི་མདུན་དུ་ཕྱིན་ཏེ་རྗེས་སུ་ཁྱེད་རང་གི་
དམག་མི་ལ་རོགས་པ་དགོས་སྐབས་དམག་སྤྱི་སྐད་འབོད་བྱེད་ཨང་ཞེས་སྨྲས་
པ་རེད། རྟ་པ་དེ་ཕྱིན་པའི་རྗེས་སུ་བཅུ་དཔོན་དང་དམག་མི་རྣམས་ཀྱིས་རྟ་པ་དེ་
སྐུ་ཞབས་George Washington ཡིན་པ་ཤེས་པ་རེད།
ལོ་རྒྱུས་འདིའི་བརྡ་ལན་ནི་གུས་བརྩི་དང་གྲུབ་འབྲས་སོན་པ་གཉིས་མཉམ་
དུ་འགྲོ་བ་སྟོན་གྱི་ཡོད། གཞན་གྱིས་ཁྱེད་ཀྱི་གྲུབ་འབྲས་ཀྱི་དྲིལ་བུ་དཀྲོལ་ན་
གྲགས་པའི་སྒྲ་ཐག་རིང་པོར་འགྲོ་བ་རེད། དེའི་སྐོར་ལ་བསམ་བློ་ཐོངས་དང༌།
འདོད་ཆུང་ཆོག་ཤེས་དང་ཉམ་ཆུང་ནི་སྐྱེས་བུ་དམ་པའམ་ཆེན་པོའི་ལྷད་མེད་པའི་
རྟགས་གཉིས་རེད།
སྐྲུན་ཐབས་ཉི་ཤུ་པ། གཞན་ལ་གཅེས་སྐྱོང་དང་བསམ་ཤེས་ཡོད་པ་བྱེད་དགོས།
ང་ཚོ་ཚང་མས་ཕན་ཚུན་འབྲེལ་བ་འཇོག་སྐབས་ནོར་འཁྲུལ་གཏོང་སྲིད་པ་
རེད། དེའི་ནང་ནས་ཉེ་སྤྱན་དང་འབྲེལ་བ་བྱེད་སྐབས་ཁོ་ཚོའོ་དགོས་མཁོ་འགའ་
རེའི་ཐད་ང་ཚོས་སྣང་མེད་དུ་བསྐྱུར་སྲིད། རྒྱུ་རྐྱེན་འདི་འདྲ་ལ་བརྟེན་ནས་ཁོང་
ཁྲོ་དང་རེ་སྟོང་སྐྲུན་པ་རེད། གཞན་ལ་བསམ་ཤེས་ཀྱིས་རེ་སྟོང་མི་ཡོང་བར་ཕན་
ཐོགས་བྱེད་པ་རེད། མི་རྣམས་ཡག་པོ་ཡིན་པ་ཙམ་ལ་བརྟེན་ནས་འབྲེལ་བ་བཟང་
པོ་ཡོང་མི་ཐུབ། འབྲེལ་བ་བཟང་པོ་དེ་དག་བསམ་ཤེས་ཡོད་པ་ལས་ཡོང་བ་རེད།
མི་ཡག་པོ་ཙམ་ཡིན་པ་མ་ཟད་གཞན་ལ་གཅེས་སྐྱོང་ཅན་ཡིན་ན་ཡིད་ཚིམ་
ཆེ་བ་ཡོང་གི་ཡོད། གཞན་གཅེས་འཛིན་གྱིས་སེམས་བཟང་པོ་སྐྲུན་པ་དང་། དེ་
ནི་མི་ཞིག་གི་ཉེན་སྐྱོབ་ཡག་ཤོས་དེ་རེད། དེ་ལ་དམིགས་བསལ་རིན་གོང་སྤྲོད་
དགོས་མེད། མི་འགའ་ཤས་ཀྱིས་གཞན་གཅེས་འཛིན་དང་བསམ་ཤེས་གཉིས་ཀྱི་
ཚབ་ཏུ་དངུལ་ལེན་འཇོག་བྱེད། གཞན་གྱི་གནས་བབ་ཆ་ཚང་ཤེས་ཐབས་བྱེད་
པ་ནི་བསམ་ཤེས་ཅན་ཞིག་བྱེད་པ་དང༌། དེ་ནི་དངུལ་ལས་ཧ་ཅང་གལ་གནད་
ཆེ། གླེང་མོལ་ཐོག་ནས་ཕན་ཚུན་དབར་བརྡ་ལན་ངོ་མ་སྤྲོད་ཐུབ་པའི་གཞི་རྟེན་ནི་
བསམ་ཤེས་རེད།
སེམས་པ་བཟང་པོ་ལག་བསྟར་བྱེད་དགོས། སེམས་པ་བཟང་བྱེད་པ་ནི་
སེམས་ཚོར་སྨིན་པའི་རྟགས་རེད། སེམས་བཟང་བྱེད་པ་ནི་གཞན་གྱིས་མ་བསྐུལ་
བར་རང་ངོས་ནས་གཞན་གྱི་གནས་བབ་ལ་བསམ་ཤེས་དང་བསམ་བློ་གཏོང་བ་
ལ་ཟེར། སེམས་བཟང་ཅན་གྱིས་རང་གཅེས་འཛིན་པ་རྣམས་ཀྱིས་རྨི་ལམ་དུའང་
མྱོང་མི་ཐུབ་པའི་མི་ཚེའི་ནང་གི་ལེགས་ཆའི་བྲོ་བའི་ཉིང་ཁུ་མྱོང་འདྲིས་བྱེད་ཐུབ་
པ་རེད། གཞན་གྱི་བདེ་སྡུག་ལ་བསམ་ཤེས་དགོས་པ་ཡིན། རང་གཅེས་འཛིན་
གྱིས་རང་ཉིད་ལ་ཉེས་པ་འགེལ་བ་རེད། གཞན་གྱི་བསམ་ཚུལ་ལ་ཚོར་བ་སྐྱེན་
པོ་བྱེད་དགོས།
ཐབས་བྱུས་མཁས་པོ་དགོས། འབྲེལ་བ་གང་འདྲ་ཞིག་ཡིན་རུང་ཐབས་
བྱུས་དེ་གལ་ཆེན་པོ་རེད། ཐབས་བྱུས་ནི་གཞན་རྣམས་ལོགས་སུ་མི་འགྲོ་བར་
བྱེད་པའི་ཐོག་ནས་སོ་སོའི་གནད་དོན་རྣམས་གསལ་སྟོན་བྱེད་པའི་ནུས་སྟོབས་
ཤིག་རེད།
བྱམས་བརྩེ། དངུལ་གྱིས་ཁྱི་ཆེན་པོ་ཞིག་ཉོ་སྒྲུབ་བྱེད་ཐུབ་ཀྱང་བྱམས་
བརྩེ་རྐྱང་པས་ཁྱི་དེས་རྔ་མ་ཕར་ཚུར་གཡུག་ཏུ་འཇུག་པ་རེད། བྱམས་བརྩེ་ལག་
བསྟར་བྱེད་པ་དེ་ནམ་ཡང་སྔ་དྲགས་མེད། གང་ཡིན་ཞེ་ན། སྔ་པོ་དེ་ནར་འགྱངས་
ཅི་ཙམ་བྱུང་དྲགས་པ་ང་ཚོས་ཤེས་ཀྱི་མེད། བྱམས་བརྩེ་ནི་འོན་པས་གོ་ཐུབ་
པ་དང༌། ཞྭ་རས་མཐོང་ཐུབ་པའི་སྐད་ཅིག་རེད། རང་གི་གྲོགས་པོ་ཤི་ནས་ཕུང་
པོའི་སྟེང་དུ་མེ་ཏོག་འབུལ་བ་ལས་འཚོ་བའི་སྐབས་བྱམས་བརྩེས་འབྲེལ་བ་བྱེད་
པ་བཟང་བ་རེད། རང་གིས་གཞན་ལའམ་གཞན་གྱིས་རང་ལ་བྱམས་བརྩེ་ལག་
བསྟར་བྱེད་པས་དགའ་ཚོར་ཆེན་པོ་སྐྲུན་པ་རེད། ཚིག་བཟང་པོས་དུས་ནམ་ཡང་
ལྕེ་ལ་གནོད་ཀྱི་མ་རེད།
སྐྲུན་ཐབས་ཉེར་གཅིག་པ། ཉིན་ལྟར་བཟང་སྤྱོད་ལག་བསྟར་བྱེད་དགོས།
གཞན་དོན་གྱི་བསམ་པ་ལས་ལྷག་པའི་བཟང་སྤྱོད་ཅིག་མེད། ཁང་པའི་སྒོ་
འབྱེད་མི་ཐུབ་པ་དེ་འདིས་འབྱེད་ཀྱི་རེད། ཅེས་པའི་གོ་དོན་ནི་གཞན་གང་གིས་
ཀྱང་སྒྲུབ་མི་ཐུབ་པ་དེ་གཞན་ཕན་སེམས་ཀྱིས་སྒྲུབ་ཐུབ་ཀྱི་རེད། གྲུང་པོ་ཡོད་
ཀྱང་བཟང་སྤྱོད་མེད་པའི་མི་ཞིག་ལས་བཟང་སྤྱོད་ལྡན་ཞིང་གྲུང་པོ་མེད་པའི་མི་
ཞིག་གིས་མི་ཚེའི་ནང་གོ་གནས་མཐོ་བར་སྐྱོད་ཐུབ།
རྒྱུ་རྐྱེན་ཆུང་ངུ་ལས་ཁྱད་པར་ཆེན་པོ་ཡོང་། གླང་ཆེན་གྱིས་ཁྱེད་རང་ལ་སོ་
རྒྱག་མྱོང་ངམ། བརྒྱབ་མ་མྱོང་ཞེས་པ་ནི་ལན་གསལ་པོ་རེད། ཁྱེད་རང་ལ་དུག་
སྦྲང་གིས་སོ་རྒྱག་མྱོང་ངམ། ང་ཚོ་ཕལ་མོ་ཆེ་ལ་བརྒྱབ་མྱོང་ཡོད། སྲོག་ཆགས་
ཆུང་ཆུང་དེས་ང་ཚོར་སུན་པོ་བཟོས་ནས་ང་ཚོའི་བཟོད་བསྲན་ལ་བརྟག་དཔྱད་
བྱེད། བཟང་སྤྱོད་ནི་མིའི་ཁྱད་ཆོས་མང་པོ་ཚོགས་པའི་གོང་བུ་གཅིག་རེད། མི་
ཚེའི་ནང་བཟང་སྤྱོད་ཆུང་ཆུང་གིས་སྤྱང་གྲུང་ལས་ལྷག་པའི་ཕན་ཐོགས་ཡོང་བ་
རེད། བཟང་སྤྱོད་ནི་མིའི་རྒྱ་ཆེ་བའི་གོམས་གཤིས་ནང་ནས་ལུགས་དང་མཐུན་
པའི་མྱུ་གུ་ཞིག་ཡིན་པ་དང༌། དེ་ལ་རིན་པ་སྤྲོད་དགོས་མེད་ཀྱང་ཕན་ཐོགས་
རླབས་ཆེན་ཡོང་གི་ཡོད།
བཟང་སྤྱོད་ལག་བསྟར་བྱེད་རྒྱུར་དུས་ཚོད་མེད་པ་དང༌། ལག་བསྟར་བྱེད་
མི་དགོས་པ་སུ་གང་ཡང་མེད། བཟང་སྤྱོད་ཀྱི་གོ་དོན་གཞན་ཞིག་ནི། རང་ཉིད་
ངལ་གསོ་བྱ་ཡུལ་གྱི་རྐུབ་སྟེགས་དེ་རྒན་རབས་དང་དབང་པོ་སྐྱོན་ཅན་རྣམས་ལ་
སྤྲོད་པ་ལ་ཟེར། བཟང་སྤྱོད་ནི་གཞན་ལ་འཛུམ་མདངས་སྟོན་པ་དང༌། ཐུགས་རྗེ་
ཆེ་ཞེས་ཞུ་བ་ལའང་ཟེར། དེ་ནི་མ་འཛུགས་ཆུང་ངུ་ཞིག་ཡིན་ནའང་ཡོང་འབབ་
ཆེན་པོ་སྤྲོད་པ་པོ་རེད། དེས་མི་གཞན་གྱི་རིན་ཐང་ཆེ་རུ་གཏོང་གི་ཡོད། བཟང་
སྤྱོད་ཡོང་བ་ལ་ཉམ་ཆུང་གི་རང་གཤིས་དགོས། མི་རྣམས་སོ་སོའི་བཟང་པོའི་
རྣམ་པ་ཕྱུང་ནས་ཡིད་སུན་ཅན་དུ་འགྱུར་བ་ནི་བློ་ཕམ་འོས་པ་ཞིག་རེད། མི
འགའ་ཞིག་གིས་སྤོབས་པ་དང་ལྡན་པའི་སྒོ་ནས་ང་ནི་ཡིད་སུན་ཅན་ཞིག་ཡིན་
སྲིད་པ་རེད་ཅེས་བརྗོད་པ་ངས་ཞར་དང་ཞོར་དུ་གོ་ཐོས་ཡོང་གི་འདུག བཟང་
སྤྱོད་ཀྱི་སོན་རྣམས་ཁྱེད་རང་གིས་གང་ཐུབ་གང་སར་གཏོར་འགྲེམས་བྱེད་
དགོས། སོན་དེ་དག་གི་ནང་ནས་འགའ་ཤས་ལ་རྩ་བ་ཚུགས་ཏེ་གཞན་གྱི་མདུན་
སར་ཁྱེད་རང་གི་གོ་གནས་འཕར་བ་ཡོང་གི་རེད།
སྤྱོད་ལམ། བཟང་སྤྱོད་དང་སྤྱོད་ལམ་གཉིས་མཉམ་དུ་འགྲོ་དགོས། རང་
ཁྱིམ་དུ་སྤྱོད་ལམ་ཡག་པོ་ལག་བསྟར་བྱེད་རྒྱུ་ཕྱི་རོལ་དུ་བྱེད་པ་ལས་གལ་ཆེ་བ་
མ་ཡིན་ཡང་མཉམ་པ་ཞིག་དགོས། གཞན་གྱི་བདེ་སྡུག་ལ་བསམ་ཤེས་དང་སྤྱོད་
ལམ་ཡག་པོ་སྲུང་བ་ལ་བརྟེན་ནས་ནང་ཁྱིམ་དུ་རང་ཉིད་ལ་ངོས་ལེན་ཐོབ་པ་དང་
ཚང་མས་གཅིག་གིས་གཅིག་ལ་བརྩེ་གདུང་ཆེ་བ་ཡོང་གི་རེད། བཟང་སྤྱོད་ནི་
སྤྱོད་ལམ་ཡག་པོ་ལག་བསྟར་བྱེད་པ་ལ་ཟེར། རྩུབ་སྤྱོད་ལས་བཟང་སྤྱོད་ཀྱི་ཁེ་
ཕན་ཆེ་བ་ཡོད། ཡིན་ནའང་མི་ཕལ་མོ་ཆེས་བཟང་སྤྱོད་ཉམས་ལེན་མི་བྱེད་པ་ནི་
ཡ་མཚན་བྱེད་འོས་པ་རེད་འདུག རྩུབ་སྤྱོད་དང་མ་རབས་སྤྱོད་པ་བྱེད་མཁན་
རྣམས་ལ་གནས་སྐབས་དུས་ཡུན་ཐུང་ངུའི་ཁེ་ཕན་འཐོབ་སྲིད་པ་རེད། མི་མང་
ཆེ་བས་རྩུབ་སྤྱོད་ཅན་གྱི་མི་དང་མཉམ་དུ་འབྲེལ་བ་བྱེད་རྒྱུ་དགའ་པོ་མི་བྱེད་པ་
དང༌། དེ་དག་ལས་གཡོལ་ཐབས་བྱེད་པ་རེད། དེར་བརྟེན་ཕུགས་ལ་རྩུབ་སྤྱོད་
ཅན་རྣམས་ལ་དགའ་མཁན་མེད།
བཟང་སྤྱོད་ནི་ཆུང་བྱིས་པའི་སྐབས་སུ་ངེས་པར་དུ་སློབ་དགོས། དེ་ལྟར་
བྱུང་ན་གཞན་གྱི་དོན་ལ་བསམ་བློ་གཏོང་མཁན་གྱི་མི་དར་མ་ཞིག་འཚར་ལོངས་
ཐུབ་ཀྱི་རེད། བཟང་སྤྱོད་རང་རྒྱུད་ལ་ཐེངས་ཅིག་འཇགས་ན་མི་ཚེ་ཧྲིལ་པོའི་ནང་
དུ་གནས། དེས་གཞན་གཅེས་སྐྱོང་དང་གཞན་གྱི་ཚོར་བ་ལ་བསམ་ཤེས་ཡོད་
པ་ངོ་སྤྲོད་བྱེད་པ་རེད། རྗོད་ཚིག་དཔེར་ན། ཐུགས་རྗེས་གཟིགས། ཐུགས་རྗེ་
ཆེ༑ དགོངས་དག་ལྟ་བུ་ལ་རིན་ཐང་མེད་པ་དང་སྣང་མེད་དུ་སྣང་ཡང་རང་ཉིད་
གྲུབ་འབྲས་ཅན་ཞིག་ཏུ་འགྱུར་བར་བྱེད། རང་ཉིད་ཀྱིས་བཟང་སྤྱོད་བྱས་ན་ཚུར་
ཡང་བཟང་སྤྱོད་འཐོབ་རྒྱུའི་ས་བོན་འདེབས་ལས་བྱེད་ཀྱི་ཡོད་པ་ངེས་པར་དུ་དྲན་
དགོས། བཟང་སྤྱོད་ལག་བསྟར་གང་ཐུབ་བྱེད་དགོས། ཐོག་མར་གོམས་འདྲིས་
ཡོང་རྒྱུར་དོ་སྣང་བྱེད་དགོས་ཀྱང་འབད་བརྩོན་གང་བྱས་རྣམས་དོན་དང་ལྡན་པ་
རེད། ཞི་ཞིང་དུལ་བ་ནི་སྤྱོད་བཟང་གི་རྟགས་ལྷད་མེད་པ་རེད། སྤྱོད་བཟང་ནི་ཞི་
ཞིང་དུལ་བའི་ཐ་སྙད་གཞན་ཞིག་རེད། དེ་ལ་རིན་གོང་མེད་ཀྱང་དེས་སྒེར་པ་སོ་
སོར་མ་ཟད་ཚོགས་པ་ལའང་ཕན་ཐོགས་ཆེན་པོ་སྐྲུན་པ་རེད།
བཟང་སྤྲོད་ཀྱིས་སྐྱེད་སྲིང་ཡག་པོ་བྱུང་བ་སྟོན། རིག་རྩལ་དང་འཇོན་ཐང་
ཧ་ཅང་ཆེ་བའི་མི་མང་པོས་རང་ཉིད་ལ་བཟང་སྤྱོད་མེད་པའི་རྐྱེན་གྱིས་སོ་སོའི་
ལམ་ལྷོང་རྩ་མེད་བཟོས་ཡོད། ཞི་ཞིང་དུལ་བ་དང་བཟང་སྤྱོད་ནི་རང་ཉིད་ཀྱི་ཤེས་
རྒྱུད་སྨིན་པའི་རྟགས་མཚན་རེད། བཟང་སྤྱོད་མེད་པ་དང་རྩུབ་སྤྱོད་ཀྱིས་རང་ཉིད་
ཀྱི་ཤེས་རྒྱུད་མ་འདུལ་བའི་རྟགས་སྟོན་པ་རེད། མི་གཞན་ལ་གུས་བརྩི་དང་ཆེ་
མཐོང་གི་སྒོ་ནས་འབྲེལ་བ་བྱེད་དགོས།
རྩུབ་སྤྱོད་ནི་མི་ཞན་པོའི་སྟོབས་ཤུགས་ཀྱི་འདྲ་རྫུས་རེད། ཅེས་སྐུ་ཞབས་
Eric Hofferལགས་ཀྱིས་གསུངས།
སྐྲུན་ཐབས་ཉེར་གཉིས་པ། བག་ཡངས་ཀྱི་ཚོར་སྣང་ཞིག་འཕེལ་རྒྱས་
གཏོང་དགོས
མི་འགའ་ཞིག་ནི་བག་ཡངས་ཀྱིས་དབེན་པ་རེད། བག་ཡངས་ཀྱི་ཚོར་སྣང་
ལྡན་པ་དགོས། དེ་ལྟར་བྱུང་ན་རང་ཉིད་ལ་གད་མོ་དགོད་ཐུབ་པའི་ནུས་སྟོབས་
སྐྲན་གྱི་རེད། བག་ཡངས་ཀྱི་ཚོར་སྣང་གིས་རང་ཉིད་ལ་མི་གཞན་གྱིས་དགའ་
པོ་བྱེད་པ་དང༌། གཞན་ཡིད་འཕྲོག་པར་བྱེད། རང་གིས་རང་ལ་དགོད་ཐུབ་པར་
འབད་དགོས། གང་ཡིན་ཞེ་ན། དེ་ནི་བག་ཡངས་བརྟན་ཤོས་དེ་རེད། རང་ཉིད་
ཀྱིས་རང་ལ་གད་མོ་དགོད་པའི་ནུས་སྟོབས་བསྐྱར་གསོ་བྱེད་པ་རེད། གད་མོ་
ནི་མི་ཐམས་ཅད་ལ་རང་བྱུང་ཁམས་ཀྱི་ཞི་བདེ་སྐྲུན་པ་པོ་རེད། བག་ཡངས་ལ་
བརྟེན་ནས་གནད་དོན་ལ་འགྱུར་བ་གཏོང་མི་ཐུབ་ཀྱང་སྦྲང་བུས་སོ་རྒྱག་སླད་
མདུང་ཕྱིར་འདོན་པར་ཕན་ཐོགས་བྱེད། (དེའི་གོ་དོན་བག་ཡངས་ཀྱིས་དཀའ་སྡུག་ལས་ཐར་
བར་ཕན་ཐོགས་བྱེད་པ་རེད་ཅེས་པའོ། །)
བག་ཡངས་ཀྱི་ནད་གསོ་བའི་ནུས་སྟོབས། ནད་གཞི་ཆགས་རིམ་ཞེས་
པའི་དེབ་རྩོམ་པ་པོ་སྨན་པ་Norman Cousins ནི་ནད་པ་སོ་སོས་ན
གསོ་ཐུབ་པའི་དཔེ་མཚོན་ཞིག་རེད། ཁོང་རང་ལ་ནད་གཞི་དེ་ལས་ཐར་བའམ་
དྲག་སྐྱེད་ཡོང་བའི་རེ་བའི་ཆ་༡/༥༠༠ ལས་མེད་ཀྱང་ཁོང་ལ་སེམས་ཞེས་པ་དེ་
དངོས་པོ་ཚང་མ་ལས་ནུས་ཤུགས་ཆེ་བ་ཡིན་པ་གསལ་སྟོན་ཁུངས་སྐྱེལ་བྱེད་
འདོད་བྱུང་བ་རེད། ཁོང་གིས་གལ་ཏེ་ཚོར་བ་ངན་པས་གཟུགས་པོའི་ནང་དུ་རྫས་
ངན་སྐྲུན་གྱི་ཡོད་ན་ཚོར་བ་བཟང་པོས་རྫས་བཟང་པོ་སྐྲུན་དགོས་ཀྱི་རེད། ཚོར་
བ་བཟང་པོ་དཔེར་ན་སྐྱིད་བདེ་དང་གད་མོ་སོགས་ཀྱིས་གཟུགས་པོར་རྫས་བཟང་
པོ་བསྐྲུན་དགོས་དགོངས་ནས་སྨན་ཁང་ནས་ཐོན་ཏེ་མགྲོན་ཁང་དུ་སྤོས་པ་དང༌།
བག་ཡངས་ཅན་གྱི་གློག་བརྙན་མང་པོ་བལྟས་པ་དང་། རང་ཉིད་རང་ལ་གད་མོ་
མང་དུ་དགོད་པ་ལ་བརྟེན་ནས་ཁོང་རང་ནད་གཞི་དེ་ལས་དྲག་སྐྱེད་བྱུང་བ་རེད།
དེས་ན་སྨན་བཅོས་བྱེད་དགོས་ཀྱང་ནད་པ་རང་ཉིད་ཀྱི་འཚོ་འདོད་དེ་སྨན་བཅོས་
ལས་གལ་ཆེ་བ་མ་ཡིན་ཡང་ཧ་ཅང་གལ་ཆེ། གྲུ་མགོ་ཡིས་མིའི་སྲོག་གི་གནོད་
བྱེད་ལ་གདོང་ལེན་བྱེད་པ་མ་ཟད་སྲོག་ཀྱང་སྐྱོབ་སྲིད་པ་རེད།
སྐྲུན་ཐབས་ཉེར་གསུམ་པ། གཞན་ལ་ཟུར་ཟ་དང་དམའ་འབེབས་བྱེད་རྒྱུ་མེད།
བག་ཡངས་ངན་པའི་ཁོངས་སུ་ཟུར་ཟ་དང༌། དམའ་འབེབས་བྱེད་པ།
སེམས་ལ་ཕོག་ཐུག་ཅན་གྱི་ཚིག་ངན་སྨྲ་བ་སོགས་ཚུད་ཡོད། བག་ཡངས་གང་
ཞིག་གི་ནང་དུ་ཟུར་ཟའི་སྒོ་ནས་གཞན་ལ་སྙད་འདོགས་བྱེད་པ་ནི་མི་འོས་པ་རེད།
སྐྱེས་བུ་གང་ཞིག་ཁ་སྐྱེངས་པོ་བྱུང་ནས་གདོང་དམར་པོ་ཆགས་པ་དང༌།
དཀའ་སྡུག་སྟོན་མི་ཐུབ་པ། རྩ་ཆེན་གྱི་གནད་དོན་དཀྱུས་མར་སྣང་དུ་འཇུག་པ།
ཞན་ཆ་ལ་གད་མོ་སློང་བ། དགོད་བྲོའི་ཆེད་དུ་སྐྱོན་སྔོག་པའམ་མཚང་འབྲུ་བ།ཕྲུ་
གུ་ངུ་དགོས་བྱུང་བའམ། མི་ཚང་མ་དགོད་བྲོར་མཉམ་ཞུགས་མི་ཐུབ་པའི་སྐབས་
ཀྱི་བཞད་གད་ནི་ཐ་ཞན་རེད། ཅེས་ཀི་ལིབ་ཊཱོ་མཱསེ་(ClifThomas)ལགས་ཀྱིས་
གསུངས།
མཐོང་ཆུང་ཁྱད་གསོད་ལས་རྨས་སྐྱོན་བཏང་བ་ལ་དགོངས་སེལ་སྤྲོད་
སླ་བ་ཡོད། རྩུབ་སྤྱོད་པ་ཞིག་གི་སྣང་ངོར་གཞན་ལ་བྱུང་བའི་གནས་ཚུལ་ཚང་
མ་དགོད་བྲོ་ཆགས་པ་རེད། ཕྲུ་གུ་ཆུང་ཆུང་ཚོས་དགོད་བྲོ་ཡོང་བའི་ཆེད་དུ
སྦལ་པ་ལ་རྡོ་གཞུ་བ་ཡོངས་གྲགས་རེད། སྐབས་དེར་ཕྲུ་གུ་རྣམས་ལ་དགོད་
བྲོ་པོའི་དོན་ནི་སྦལ་པ་ཤི་བ་ལ་གོ་དགོས། དེ་ནི་སྦལ་པ་ལ་དགོད་བྲོ་པོ་གང་
ཡང་མེད། ཁྱེད་རང་གཞན་དང་མཉམ་དུ་གད་མོ་དགོད་པའམ་གཞན་ལ་གད་
མོ་དགོད་ཀྱི་ཡོད་མེད་ལ་བརྟེན་ནས་བག་ཡངས་ནི་རིན་ཐང་ཡོད་པ་དང་ཉེན་
ཁ་ཅན་གཉིས་ཀ་རེད།
བག་ཡངས་ནང་དུ་གཞན་ལ་ཁྱད་གསོད་བྱེད་པ་ཚུད་ཡོད་ན་བྲོ་བ་ཡག་
པོ་མི་ཡོང་བ་རེད། ཡང་ན་ད་ནི་ཉེས་སྐྱོན་མེད་པ་མ་རེད། གཞན་གྱི་སེམས་
ལ་གནོད་པ་གཏོང་བ་ནི་གདུག་རྩུབ་ཅན་རེད། མི་འགའ་ཤས་ཀྱིས་རང་ཉིད་ལ་
དགོད་བྲོ་ཡོང་བའི་ཕྱིར་གཞན་ལ་དམའ་འབེབས་བྱེད། ཟུར་ཟ་ལ་བརྟེན་ནས་རང་
ཉིད་གཞན་ལས་ཐག་རིང་དུ་གཏོང་བ་རེད། བག་ཡངས་ནང་དུ་གཞན་ལ་གནོད་
པའི་ཉེན་ཁ་མི་ཡོང་ཆེད་དུ་ཟུར་ཟ་མེད་པ་དགོས།
སྐྲུན་ཐབས་ཉེར་བཞི་པ། རང་ལ་གྲོགས་པོ་འཐོབ་ཆེད་གཞན་དང་གྲོགས་
སྒྲིག་དགོས།
ང་ཚོས་བུ་ཕྲུག་ཡག་པོ་དང་། ཕ་མ་ཡག་པོ། བཟའ་ཟླ་ཡག་པོ། ལས་
བྱེད་ཡག་པོ། ལས་ཀ་སྤྲོད་མཁན་ཡག་པོ་འཐོབ་ཐབས་བྱེད། ཡིན་ནའང༌། རང་
ཉིད་ཡག་པོ་བྱེད་དགོས་པ་དེ་བརྗེད་འགྲོ་བ་རེད། ཡང་དག་པའི་བཟའ་ཟླ་དང༌།
ཡང་དག་པའི་ཁེ་ཡོད་ལས་ཀ །ཡང་དག་པའི་གང་ཟག་མེད་པ་ང་ཚོའི་ཉམས་
མྱོང་གི་ཐོག་ནས་བརྗོད་ཐུབ་ཀྱི་རེད། ང་ཚོས་ཡང་དག་པ་གང་དུ་ཡོད་མེད་
དང༌། སུ་ཡིན་མིན་འཚོལ་ཞིབ་བྱེད་པའི་སྐབས་རེ་སྟོང་མ་གཏོགས་འཐོབ་རྒྱུ
མེད། གང་ཡིན་ཞེ་ན། ང་ཚོས་དཀའ་ངལ་གྱི་དུམ་ཚན་གཅིག་གིས་དུམ་ཚན་
གཞན་ཞིག་བཟོ་སྐྲུན་བྱེད།
ངས་མི་ལོ་༢༠ ལྷག་ནུབ་ཕྱོགས་ཡུལ་དུ་སྡོད་སྐབས་དཔྱད་ཞིབ་བྱས་པའི་
རྙེད་དོན་དཔེར་ན། བཟའ་ཚང་ཁ་གྱེས་ནི་སྤྱིར་བཏང་གི་གནས་ཚུལ་དུ་ངོས་འཛིན་
བྱེད་པ་དང་། ཆང་ས་གཉིས་པའི་སྐབས་སུ་འཕྲད་པའི་དཀའ་ངལ་ནི་ཆང་ས་དང་
པོའི་སྐབས་ཀྱི་དཀའ་ངལ་ལས་ཐ་དད་ཡིན་པའི་འགྲེལ་བརྗོད་བྱེད་པ་རེད།
དེ་བཞིན་དུ་མི་རྣམས་སོ་སོའི་ཁེ་ཡོད་ལས་ཀ་རྙིང་པ་བཞག་ནས་གསར་པ་
འཚོལ་བའམ། ལས་བྱེད་གསར་པ་ཡག་པོ་ཞིག་ཐོབ་རེ་བྱས་ནས་ལས་བྱེད་རྙིང་
པ་ཕྱིར་འབུད་བྱེད། འོན་ཀྱང་། ལས་ཀ་གསར་པ་དང་ལས་བྱེད་གསར་པ་ནམ་
བྱུང་བ་ན་དཀའ་ངལ་གསར་པ་དུ་མ་ཞིག་གི་ནང་དུ་ལྷུང་བ་རེད། དེར་བརྟེན། ང་
ཚོས་དཀའ་ངལ་དེ་རིགས་སེལ་ཐབས་བྱེད་པ་མ་གཏོགས་བཟའ་ཚང་ཁ་གྱེས་
དང༌། ལས་ཀ་གསར་པ་འཚོལ་བའི་ཐབས་ཤེས་ལ་མི་འབད་པ་བྱེད་དགོས།
བློས་གཏོང༌། གྲོགས་འདྲིས་ཡོང་བ་ལ་བློས་གཏོང་དགོས། འབྲེལ་བ་
བཟང་པོ་དང་གྲོགས་པོ་བཟོ་བ་ལ་བློས་གཏོང་དང༌། ལར་ཞེན། བསམ་བློ་སྨིན་པ་
དགོས། བློས་གཏོང་ནི་ཞར་དང་ཞོར་དུ་མ་ཡིན་པར་ཆེད་དུ་དམིགས་ནས་བྱེད་པ་
ལས་བྱུང་བ་རེད། རང་འདོད་ཆེ་བས་འགྲོགས་འདྲིས་མེད་པ་བཟོ། ངོ་འདྲིས་ཙམ་
དཀའ་ཚེགས་མི་དགོས་པར་ཡོང་བ་རེད། ཡིན་ནའང་གྲོགས་པོ་ངོ་མའི་འདུ་ཤེས
ནི་དུས་ཚོད་དང་འབད་བརྩོན་མང་པོ་བྱས་པ་ལས་བྱུང་བ་དང་། བདག་གཅེས་
བྱེད་རྒྱུར་ཡང་དེ་ལྟར་དགོས་པ་རེད། གྲོགས་པོའི་འདུ་ཤེས་ཅི་ཙམ་ཡོད་མེད་
བརྟག་ཞིབ་བྱེད་པའི་སྐབས་འདུ་ཤེས་སྔར་ཡོད་དེ་མུར་གནས་ན་འདུ་ཤེས་དེ་ད་
དུང་གཏིང་ཟབ་ཏུ་འགྲོ་བ་རེད། ང་ཚོས་འབྲེལ་བ་རྫུས་མ་གང་ཡིན་ངོས་འཛིན་
བྱེད་ཐུབ་པ་དགོས།
གྲོགས་པོ་ངོ་མ་ཡིན་ན་སོ་སོའི་གྲོགས་པོ་དེ་ལ་གནོད་འཚེ་བྱུང་བ་མཐོང་
འདོད་མི་བྱེད། གྲོགས་པོའི་འདུ་ཤེས་ངོ་མ་ཡོད་ན་རང་ཉིད་ལ་ཐོབ་པ་ལས་མང་
བ་གྲོགས་པོ་ལ་སྤྲོད་འདོད་བྱེད་པ་དང༌། གྲོགས་པོའི་དཀའ་ངལ་གྱི་རྒྱབ་ཏུ་ལང་
ཐུབ་པར་བྱེད།
གནམ་གཤིས་ལེགས་དུས་ཀྱི་གྲོགས་པོའམ་གྲོགས་པོ་རྫུས་མ། གནམ་
གཤིས་ལེགས་དུས་ཀྱི་གྲོགས་པོའམ་གྲོགས་རྫུས་མ་ནི་དངུལ་ཁང་གི་དོ་དམ་
པས་ཉི་ཟེར་ཡོད་སྐབས་ཁོང་རང་གི་ཉི་གདུགས་གཞན་ལ་གཡར་ཡང་ཆར་པ་
བབས་མ་ཐག་ཏུ་ཕྱིར་ལེན་བྱེད་པ་ནང་བཞིན་རེད། (དེའི་གོ་དོན་ནི་གྲོགས་པོ་བརྫུས་
མ་རྣམས་ཀྱིས་དཀའ་ངལ་འཕྲད་པའི་སྐབས་སུ་རོགས་རམ་བྱེད་རྒྱུའི་ཚབ་ཏུ་དཀའ་ངལ་ལས་གཡོལ་
ཐབས་བྱེད་ཅེས་པའི་དོན་རེད།)
འགྲུལ་པ་གཉིས་ཤིང་ནགས་སུ་འགྲུལ་བཞུད་བྱེད་སྐབས་ལམ་དུ་དོམ་ཞིག་
དང་འཕྲད་པ་རེད། འགྲུལ་པ་གཅིག་ལམ་སང་ཤིང་སྡོང་སྟེང་འཛེགས་ཀྱང༌། ཅིག་
ཤོས་དེ་འཛེགས་མ་ཐུབ་པས་ས་སྟེང་དུ་ཤི་བ་ལྟར་ཉལ་བསྡད་པ་རེད། དོམ་གྱིས་
འགྲུལ་པ་དེའི་རྣ་མཆོག་ལ་དྲི་སྣོམ་ཙམ་བྱས་ཏེ་ཕྱིན་པ་རེད། ཤིང་སྡོང་སྟེང་གི་
གྲོགས་པོ་དེ་མར་བབས་ནས་དོམ་གྱིས་ཁྱེད་རང་གི་རྣ་མཆོག་ནང་དུ་གང་ལབ་
སོང་ངམ་ཞེས་དྲིས་པར། ཉེན་ཁ་ཡོད་པའི་སྐབས་རོགས་པ་གཡུགས་ནས་འགྲོ་
མཁན་གྲོགས་པོ་ལ་ཡིད་ཆེས་མ་བྱེད་ཅེས་ལབ་བྱུང༌། ཞེས་ལན་བཏབ་པ་རེད།
སྒྲུང་འདིའི་བསླབ་བྱ་ནི་ཉི་འོད་ལྟར་གསལ་པོ་རེད། ཕན་ཚུན་གྱི་ཡིད་
ཆེས་དང་གདེང་ཚོད་གཉིས་ནི་གྲོགས་པོའི་འདུ་ཤེས་ཀྱི་རྩིག་གདན་ལྟ་བུ་རེད།
དམིགས་ཡུལ་འདྲ་མིན་ལ་བརྟེན་ནས་གྲོགས་པོ་བཟོ་བ་རེད། གྲོགས་པོའི་འབྲེལ་
བ་མི་འདྲ་བ་གཤམ་འོག་ལྟར་རེད།
༡ སྤྲོ་སྐྱིད་དང་འབྲེལ་བའི་གྲོགས་པོ། ཇི་སྲིད་སྤྲོ་སྐྱིད་དང་དགོད་བྲོ་ཡོད་པ་
དེ་ཙམ་བར་གྲོགས་པོའི་འབྲེལ་བ་གནས་པ་རེད། སྤྲོ་སྐྱིད་རྫོགས་པ་དང་
གྲོགས་པོའི་འབྲེལ་བ་ཡང་ཆད་པ་རེད།
༢ སྟབས་བདེ་དང་འབྲེལ་བའི་གྲོགས་པོ། གནས་སྐབས་ཤིག་གི་རིང་
སྟབས་བདེ་པོ་ཡོང་བའི་ཆེད་དུ་ངོ་འདྲིས་ཀྱི་གྲོགས་པོ་ཞིག་རེད། དེ་ལ་
མི་འདྲ་བ་གསུམ་ཡོད་པ་དེ་ལྟར་ཏེ།
ཀ ས་གནས་ཉེ་མཚམས། ང་ལ་ཁྱིམ་མཚེས་ཤིག་ཡོད། ཁོ་པ་དང་
མཉམ་དུ་གད་མོ་དགོད་པ་དང༌། གནས་ཚུལ་བརྗེ་རེས་བྱེད་པ།
ཛ་དྲག་སྐབས་སུ་སྐད་འབོད་བྱེད་ཆོག་ཆོག་མཉམ་སྡོད་བྱེད་བདེ་
བ་སོགས་ཡོང་གི་འདུག དེ་ལྟ་བུའི་གྲོགས་པོ་ནི་ས་གནས་ཉེ་
མཚམས་བརྒལ་བའམ་རྫོགས་པ་ན་གྲོགས་པོའི་འབྲེལ་བ་ཡང་
རྫོགས་འགྲོ་བ་རེད།
ཁ། བེད་སྤྱོད་དང་འབྲེལ་བའི་གྲོགས་པོ། ཁོ་པ་ནི་གནད་ཡོད་མི་སྣ་
དང་འབྲེལ་བ་ཡག་པོ་ཡོད་རེད། ཁོང་ནི་ཕྱུག་པོ་དང༌། ཐབས་
ཤེས་བཟང་པོ། སྨན་པ། ཁྲིམས་དཔོན་ཡིན་སྟབས་འབྲེལ་བ་
བཞག་ན་ཉིན་ཅིག་བེད་སྤྱོད་ཡོང་སྲིད་པ་རེད། དེ་ལྟ་བུའི་གྲོགས་
པོའི་འདུ་ཤེས་དེ་བེད་སྤྱོད་མེད་པ་གྱུར་པའི་ཉིན་དེ་ནས་ཆད་འགྲོ་
བ་རེད།
ག ཐུན་མོང་གི་དགྲ་བོ། ངའི་དགྲ་བོའི་དགྲ་དེ་ངའི་གྲོགས་པོ་རེད་
ཅེས་ངག་རྒྱུན་དུ་བརྗོད་སྲོལ་ཡོད་པ་ལྟར་རེད། དེ་འདྲའི་གྲོགས་
པོའི་འདུ་ཤེས་ནི་ཐུན་མོང་གི་དགྲ་བོ་མེད་པར་ཆགས་པའི་ཉིན་
དེ་ནས་མེད་པར་འགྲོ།
༣ གྲོགས་པོ་ངོ་མ། གྲོགས་པོ་ངོ་མ་ནི་ཕན་ཚུན་བརྩི་མཐོང་ཡོད་པ་ལས་
འབྱུང་བ་རེད། ཁོ་ཚོས་སེམས་གཏིང་ནས་ཕན་ཚུན་དབར་བརྩི་མཐོང་
ཡོད་པ་དང་དེའི་ཐོག་ནས་བྱ་སྤྱོད་སྤེལ་བ་རེད། དེ་ནི་གཤིས་སྤྱོད་དང་
ཆོད་སེམས་ལ་གཞི་བཅོལ་བ་ལས་བྱུང་བ་རེད། ཁོ་ཚོའི་ཤེས་རྒྱུད་ལ་
ཕུགས་རྒྱང་རིང་པོའི་བར་དུ་གནས་ཐུབ་པའི་ནུས་སྟོབས་ཡོད་སྟབས་
གྲོགས་པོའི་འདུ་ཤེས་རྒྱུན་མར་གནས་པ་རེད།
ཡར་རྒྱས་ཀྱིས་གྲོགས་པོ་འཁོར་དུ་འཇུག་པ་དང༌། ཉམས་ཉེས་ཀྱིས་
གྲོགས་པོ་སུ་ཡིན་ངོ་སྤྲོད་བྱེད་པ་རེད།
སྐྱིད་ན་ཁྱེད་ཉིད་འཚོལ་དུ་ཡོང༌། །སྡུག་ན་མི་རྣམས་གཡོལ་ནས་འགྲོ། །
ཁྱེད་ཀྱི་དགའ་བདེ་ཇི་ཡོད་རྣམས།།ཆ་ཚང་ལོངས་སུ་སྤྱོད་འདོད་ཀྱང༌། །
སྡུག་བསྔལ་དགོས་པ་མེད་པར་སྣང༌། །སྐྱིད་དུས་གྲོགས་པོ་མང་པོ་ཡོང༌། །
སྡུག་དུས་གྲོགས་རྣམས་བྲལ་བར་འགྱུར། །ཁྱེད་ཀྱི་བདུད་རྩི་ལྟ་བུའི་ཆང༌། །
འདོད་པ་མེད་མཁན་སུ་ཡང་མེད། །དེ་ལྟར་ན་ཡང་ཁྱེད་ཀྱི་ནད། །
རང་ཉིད་གཅིག་པུས་མྱོང་དགོས་ལགས།།
སྐུ་ཞབས་ཨེལ་ལཱ་ཝིལ་ལཱར་ཝིལ་ཀཱོན་(Ella Wheeler Wilcon)གྱིས།
གྲོགས་པོ་ངོ་མ་རྣམས་ཀྱིས་རོགས་པ་བྱེད་པ་ནི་དམིགས་བསལ་མཐུན་
འགྱུར་མི་བྱེད། རོགས་པ་དེ་དག་ནི་གྲོགས་པོའི་འདུ་ཤེས་ཀྱི་རྐྱེན་ལས་གློ་བུར་
དུ་བྱུང་བ་མ་གཏོགས་འཆར་གཞི་དང་རེ་སྒུག་ལས་བྱུང་བ་མ་རེད། གལ་ཏེ་ཕན་
ཚུན་རོགས་པ་བྱེད་རྒྱུ་དེ་གྲོགས་པོ་བྱེད་པའི་དགོས་དོན་ཡིན་ན། དགོས་དོན་དེ་
མེད་པའི་ཉིན་དེ་ནས་གྲོགས་པོའི་འདུ་ཤེས་ཀྱང་མེད་པར་འགྱུར། འབྲེལ་བ་ནི་གློ་
བུར་དུ་ཆགས་པ་མ་རེད། དེ་དག་ཡོང་བ་ལ་དུས་ཡུན་རིང་པོ་རེད། དེ་དག་ནི་
བྱམས་བརྩེ་དང་། བསམ་ཤེས། བློས་གཏོང༌། ཕྲག་དོག་མེད་པ། རང་འདོད་
ཅན་མིན་པ། ཁེངས་དྲེགས་མེད་པ། རྩུབ་སྤྱོད་མ་ཡིན་པ་བཅས་ལས་བྱུང་བ་
རེད། འབྲེལ་བ་བཟང་པོ་ཡོང་ངེས་ཡིན་ཤག་ག་དུས་ཀྱང་བྱེད་མི་འོས། འབྲེལ་
བ་བཟོས་ཟིན་པ་དེ་དུས་རྒྱུན་དུ་སྐྱེད་སྲིང་བྱེད་དགོས། ཡང་དག་པ་ནི་སུ་གང་
ཡང་མེད། དེར་བརྟེན། ཡཡང་དག་པར་རེ་བ་བྱེད་པ་ནི་རང་གིས་རང་རེ་སྟོང་དུ་
ལྷུང་བར་བྱེད།
མཛའ་མཐུན་གྱི་མཉམ་རུབ། མཛའ་མཐུན་སྒོ་ནས་མཉམ་རུབ་བྱེད་མ་
ཐུབ་ན་གྲུབ་འབྲས་སོན་རྒྱུ་ཁག་པོ་རེད། བློ་ལྷོད་ལྷོད་ངང་ནས་དུས་དང་དགོས་
མཁོ་ལ་གཞིགས་ཏེ་འགྱུར་བགྲོད་བྱེད་ཐུབ་པ་ནི་གཞན་ཡིད་འཕྲོག་པའི་མི་
གཤིས་ཤིག་རེད། འགྱུར་བགྲོད་བྱེད་ཐུབ་པ་ཞེས་པ་ནི་འུ་ཐུག་པ་དང་ཉམ་ཐག་
ཏུ་གྱུར་པ་ལ་བརྟེན་ནས་མ་ཡིན་པར་གནས་སྟངས་གང་ཡིན་དུས་ཐོག་རྩད་
གཅོད་གསལ་པོར་བྱེད་ཐུབ་པ་དང༌། དེ་ལ་དགོས་ངེས་ལན་འདེབས་ཅི་དགོས་
བྱེད་ཐུབ་པ་ལ་ཟེར་བ་རེད། འགྱུར་བགྲོད་ནི་བཟང་སྤྱོད་དང་རྩ་དོན་གྱི་རྒྱ་ལས་
མ་བརྒལ་བ་དགོས།
སྐྲུན་ཐབས་ཉེར་ལྔ་པ། གཞན་ཚོར་ཤེས་པ་ཕྱིར་འདོན་བྱེད་དགོས།
ང་ཚོས་གཞན་ལ་གནོད་པ་བྱེད་པ་དང༌། རང་ཉིད་ལ་སྡུག་བསྔལ་བྱུང་བ་
གཉིས་འཇལ་སྟངས་སམ་ལྟ་ཚུལ་མི་འདྲ་བ་བྱེད་པ་རེད། གཞན་ཚོར་ཤེས་པ་
ནི་མི་གཤིས་ཡག་པོའི་ཁྱད་ཆོས་གལ་གནད་ཆེ་བ་ཞིག་རེད། ང་ལ་གཞན་ཞིག་
གིས་སྐྱོང་སྟངས་དེ་ལྟ་བུ་བྱས་ན་ངའི་སེམས་ནང་ཚོར་བ་གང་འདྲ་ཞིག་ཡོང་ངམ།
ཞེས་གཞན་ཚོར་ཡོད་མཁན་རྣམས་ཀྱིས་སོ་སོར་དྲི་བ་གཏོང་གི་རེད།
ཁྱི་ཕྲུག་ཅིག
བུ་ཆུང་ཞིག་གིས་སྲོག་ཆགས་གཅེས་ཉར་ཁང་དུ་ཁྱི་ཕྲུག་ཅིག་ཉོ་རུ་ཕྱིན།
ཁྱི་ཕྲུག་བཞི་མཉམ་དུ་བསྡད་ཡོད་པ་དང༌། ཁྱི་ཕྲུག་རེ་རེར་ཨ་སྒོར་༥༠ རེ་རིན་
འབབ་གཏན་འབེབས་བྱས་ཡོད། ཟུར་ཅིག་ཏུ་ཁྱི་ཕྲུག་ཅིག་གཅིག་པུར་བཞག་
ཡོད་པ་རེད། བུ་ཆུང་དེས་གལ་ཏེ་ཁྱི་ཕྲུག་འདི་གཞན་བཞི་དང་གཅིག་པ་ཡིན་པ་
དང་ཕྱིར་ཚོང་བྱ་རྒྱུ་ཡིན་ན་གཅིག་པུར་བཞག་དགོས་དོན་གང་ཡིན་ནམ་ཞེས་
དྲིས་པར། གཅེས་ཉར་ཁང་གི་དོ་དམ་པས། ཁྱི་ཕྲུག་དེ་གཞན་པ་དང་གཅིག་པ་
རེད། ཡིན་ནའང་དབང་པོ་སྐྱོན་ཅན་ཡིན་སྟབས་ཕྱིར་ཚོང་བྱ་རྒྱུ་མ་རེད་ཅེས་ལན་
འདེབས་བྱས། བུ་དེས་སླར་ཡང་། ཁྱི་ཕྲུག་དེའི་དབང་པོ་ག་རེ་ལ་སྐྱོན་བྱུང་ཡོད་
དམ་ཞེས་དྲིས་པར། གཅེས་ཉར་ཁང་གི་དོ་དམ་པས། ཁྱི་ཕྲུག་དེ་སྐྱེ་སྐབས་དཔྱི་
མགོའི་འཁོར་མིག་མེད་པ་ལ་བརྟེན་ནས་རྐང་པ་གཅིག་ཡོད་པ་མ་རེད། ཅེས་
ལན་བཏབ། བུ་དེས། ཁྱེད་རང་གིས་ཁྱི་ཕྲུག་དེ་ལ་ག་རེ་བྱེད་ཀྱི་ཡིན་ནམ། ཞེས་
དྲིས་པར། དོ་དམ་པས། ཉལ་དུ་འཇུག་གི་ཡིན། ཞེས་ལན་འདེབས་བྱས་པར་བུ་
དེས། ང་ཁོའི་མཉམ་དུ་རྩེད་མོ་རྩེད་ཆོག་གི་རེད་དམ། ཞེས་དྲིས་པར། དོ་དམ་
པས། འགྲིག་གི་རེད། ཅེས་བཤད། བུ་དེས་ཁྱི་ཕྲུག་དེ་པང་དུ་འཁྱེར་བ་དང་། ཁྱི་
ཕྲུག་དེས་བུ་དེའི་ཨ་ཆོག་ལ་ལྕེ་ལྡག་བརྒྱབ་མ་ཐག་ཏུ་བུ་རང་ཉིད་ལ་དགོས་པའི་
ཁྱི་ཕྲུག་དེ་ཡིན་པ་ཐག་བཅད་པ་རེད།
འོན་ཀྱང་གཅེས་ཉར་ཁང་གི་དོ་དམ་པས། འདི་ནི་བཙོང་རྒྱུ་མ་རེད། ཅེས་
ལབ་པར་བུ་དེས་ཨུ་ཚུགས་ཀྱིས། ཚོང་རོགས། ཞེས་ཞུ་བ་ནན་དུ་བྱས་མཐར་
དོ་དམ་པས་བཙོང་རྒྱུའི་ཁས་ལེན་བྱས། བུ་དེས་རང་ཉིད་ཀྱི་ཨམ་ཕྲག་ནས་ཨ་
སྒོར་༢ དང་ཨ་མའི་སར་མགྱོགས་པོར་ཕྱིན་ནས་ཨ་སྒོར་༤༨ བླངས་ཏེ་དོ་དམ་
པའི་སྒོར་སླེབས་སྐབས་དོ་དམ་པ་དེས། ཁྱེད་རང་གིས་ཁྱི་ཕྲུག་འདི་ལ་རིན་བབ་
ཆ་ཚང་སྤྲད་ནས་ཉོ་དགོས་དོན་ཅི་ཡིན་ངས་མི་ཤེས། རིན་འབབ་འདི་ཡིས་ཁྱི
ཕྲུག་ལེགས་པོ་ཞིག་ཉོ་ཐུབ། ཅེས་སྐད་ཤུགས་ཆེན་པོས་བཤད་པར་བུ་དེས་ལན་
འདེབས་གང་ཡང་མ་བྱས་པར་རང་ཉིད་ཀྱི་རྐང་པ་གཡོན་པའི་གོས་ཐུང་བརྫེས་
པས་རྐང་པར་བརྒྱབ་པའི་སྐྱོར་རྟེན་དེ་བསྟན་པ་རེད། གཅེས་ཉར་ཁང་གི་དོ་དམ་
པས། ངས་ཤེས་སོང༌། ཁྱེད་རང་གིས་གང་བསམ་པ་དེ་རང་བྱས་ནས་ཁྱི་ཕྲུག་
འདི་ཁྱེར་ཨང༌། ཞེས་སྨྲས་པ་རེད། འདི་ནི་གཞན་གྱི་ཚོར་བ་ཤེས་པ་རེད།
གདུང་སེམས་མཉམ་སྐྱེད་ཅན་བྱེད་དགོས། ཁྱེད་རང་གིས་སོ་སོའི་སྡུག་
བསྔལ་ཤོད་སྐབས་སྡུག་བསྔལ་དེ་ཆ་བགོས་བྱེད་པ་དང༌། སྐྱིད་ཚོར་སྟོན་སྐབས་
སྐྱིད་ཚོར་དེ་འཕེལ་འགྱུར་བྱེད།
གདུང་སེམས་མཉམ་སྐྱེད་དང་གཞན་ཚོར་ཤེས་པ་ལ་མི་འདྲ་བའི་ཁྱད་པར་
གང་ཡོད་དམ།
གདུང་སེམས་མཉམ་སྐྱེད་ནི། “ཁྱེད་རང་གིས་གང་ཚོར་གྱི་ཡོད་པ་ངས་
ཤེས་ཐུབ་ཀྱི་འདུག" གཞན་ཚོར་ཤེས་པ་ནི་“ཁྱེད་རང་གིས་གང་ཚོར་བ་དེ་
ངས་ཚོར་ཐུབ་ཀྱི་འདུག” འདི་གཉིས་ཀ་གལ་ཆེན་པོ་རེད། འདི་གཉིས་ནང་
ནས་གཞན་ཚོར་ཤེས་པ་དེ་གལ་ཆེ་བ་རེད། ང་ཚོས་སོ་སོའི་ནང་མི་དང༌།
ལས་བྱེད། སྦྱིན་བདག་ཉོ་ཚོང་པ་རྣམས་ཀྱི་ཚོར་བ་ཅི་ཡིན་ཤེས་སྐབས་དེ་དག་
རེ་རེའི་བར་གྱི་འབྲེལ་བ་གང་འདྲ་ཡོང་གི་ཡོད་དམ། འབྲེལ་བ་བཟང་དུ་འགྲོ་བ་
རེད། དེས་བསམ་ཤེས་དང་། ལར་ཞེན། སེམས་ཀྱི་ཞི་བདེ། ཐོན་བབ་མཐོ་རུ་
གཏོང་བ་རེད། ཁྱེད་རང་གིས་མི་ཞིག་ཡང་ན་སྤྱི་ཚོགས་ཤིག ཡང་ན་རྒྱལ་ཁབ་
ཅིག་གི་གཤིས་ཀ་ཅི་འདྲ་ཡོད་མེད་རྟོག་ཞིབ་ཇི་ལྟར་བྱེད་དམ། དེ་ནི་ལས་སླ་
པོ་ཞེ་དྲག་རེད། གཤམ་འོག་མི་སྣ་མི་འདྲ་བ་འདི་གསུམ་ལ་མིའམ་སྤྱི་ཚོགས
དེ་དག་གིས་སྐྱོང་སྟངས་སམ་འབྲེལ་བ་བྱེད་སྟངས་ཇི་ལྟར་ཡིན་མིན་ལས་རྟོག་
ཞིབ་བྱེད་ཐུབ་ཀྱི་རེད།
༡ དབང་པོ་སྐྱོན་ཅན། ༢ རྒན་རབས། ༣ གཤམ་འོག་ལས་བྱེད།
མི་སྣ་འདི་གསུམ་གྱིས་འདྲ་མཉམ་གྱི་ཐོག་ནས་སོ་སོའི་ཐོབ་ཐང་ལ་རྩོད་
ལེན་བྱེད་མི་ཐུབ་པ་རེད།
མི་ཡག་པོ་ཞིག་བྱེད་དགོས། བྱིས་པ་དང་མཉམ་དུ་འཇམ་པོ་བྱེད་ཐུབ་
པ་དང་། ལོ་རྒན་(རྒས་ཤིང་འཁོགས་པ)རྣམས་ལ་སྙིང་རྗེ་ཅན། ཉམ་ཐག་རྣམས་ལ་
གདུང་སེམས་མཉམ་སྐྱེད་ཅན། སྐྱེ་བོ་སྐྱོ་པོ་དང་ནོར་འཁྲུལ་ཅན་རྣམས་ལ་བཟོད་
བསྲན་ལྡན་པ་བྱེད་རྒྱུའི་དམ་བཅའ་འཇོག་དགོས། གང་ཡིན་ཞེ་ན། ང་ཚོ་སོ་སོའི་
མི་ཚེའི་ནང་དུ་ནམ་ཞིག་ན་འདི་ཚོ་ཚང་མའི་གྲས་སུ་ལྷུང་སྲིད་པ་རེད། ཅེས་སྐུསྐུ་
ཞབས་Lloyd Shearerལགས་ཀྱིས་གསུངས་སོ།། །།
ལག་བསྟར་བྱེད་ཐབས།
༡ ཁྱེད་རང་གི་བྱ་སྤྱོད་ལ་འགན་ལེན་བྱེད་པའི་ཆོད་སེམས་བཅང་དགོས།
༢ གཤམ་འོག་རེ་རེར་ཁྱེད་རང་གིས་འགན་ལེན་ཆེ་བ་བསླང་རྒྱུའི་གནད་
དོན་གང་ཞིག་ཡོད་པ་ངོས་འཛིན་བྱོས།
ཀ ནང་ཁྱིམ།
ཁ ལས་ཀའམ་ལས་ཀ་བྱེད་ཡུལ།
ག སྤྱི་ཚོགས་ཀྱི་མི་ཚེ།
༣ ལེ་ཚན་འདི་བཀླགས་མཚམས་སུ་ཁྱེད་རང་གིས་གནད་དོན་གསུམ་གང་
དང་གང་ལག་ལེན་བསྟར་རྒྱུའི་ཆོད་སེམས་འཆང་རྒྱུ་ཡིན་ནམ།
༡
༢
༣
ཁྱེད་རང་གི་ཆོད་སེམས་རྣམས་བྲིས་ནས་ཡོང་རྒྱུའི་ཉིན་གྲངས་ཉི་ཤུ་རྩ་
གཅིག་ནང་ཉིན་ལྟར་བཀླག་དགོས།

ལེ་ཚན་དགུ་པ།
མངོན་པར་མི་གསལ་བའི་སེམས་དང་གོམས་གཤིས།
(གོམས་གཤིས་དང་གཤིས་སྤྱོད་བཟང་པོ་སྐྲུན་པ།)

ང་ཚོ་ནི་སོ་སོས་ཡང་ནས་བསྐྱར་དུ་གང་བྱས་པ་ལས་བྱུང་བ་ཡིན། ཕུལ་
བྱུང་ནི་བྱ་བ་ཞིག་མིན་པར་གོམས་གཤིས་ཤིག་རེད། ཅེས་སྐྲ་ཞབས་Aristotale
མཆོག་གིས་གསུངས།
ང་ཚོ་ལམ་ལྷོང་ལྡན་པའི་མི་ཚེ་ཞིག་སྐྱེལ་བའི་ཆེད་དུ་སྐྱེས་ཀྱང་ཆ་རྐྱེན་
གྱིས་ང་ཚོར་ལམ་ལྷོང་མེད་པ་བཟོ། ང་ཚོ་རྒྱལ་ཁ་འཐོབ་པའི་ཆེད་དུ་སྐྱེས་ཀྱང་
རྐྱེན་གྱིས་ཕམ་དུ་འཇུག མི་འདི་ནི་ལམ་འགྲོ་ཅན་ཞིག་རེད་འདུག ཁོས་ལག་པ་
འཆང་བའི་ཐལ་བ་རྣམས་གསེར་དུ་འགྱུར་གྱི་འདུག་ཅེས་དང༌། ཡང་མི་འདི་ལམ་
འགྲོ་མེད་མཁན་ཞིག་རེད་འདུག ཁོས་ལག་པ་གང་དུ་འཆང་ཡང་ཚང་མ་ཐལ་
བར་འགྱུར་གྱི་འདུག་ཅེས་ང་ཚོས་ཡང་ཡང་གོ་ཐོས་ཡོང་གི་ཡོད། ཡིན་ནའང༌།
སྐད་ཆ་འདི་དག་ནི་བདེན་པ་མ་རེད།
གོང་དུ་འགྲེལ་བཤད་བྱས་པའི་ལམ་ལྷོང་ཡོད་མཁན་དང་མེད་མཁན་
གཉིས་ཀྱིས་སོ་སོའི་མི་ཚེ་ལ་བརྟག་དཔྱད་ཞིབ་ཏུ་བྱས་ན་ལམ་ལྷོང་ཅན་ནམ་
གྲུབ་འབྲས་སོན་པའི་སྐྱེས་བུ་དེ་དག་གིས་བྱ་སྤྱོད་རེ་རེའི་རྗེས་སུ་འགྲིག་པའི་བྱ
བ་རེ་བྱེད་པ་དང༌། ལམ་ལྷོང་མེད་མཁན་ནམ་གྲུབ་འབྲས་མ་སོན་པའི་མི་རྣམས་
ཀྱིས་ནོར་འཁྲུལ་གང་བྱུང་བ་དེ་དག་ཡང་ནས་བསྐྱར་དུ་བྱེད་པ་རེད། སྦྱོང་བརྡར་
བྱས་པ་ཙམ་གྱིས་ལས་དོན་སྤུས་དག་པོའམ་ཡང་དག་པ་ཡོང་མི་སྲིད། འོན་ཀྱང་
སྦྱོང་བརྡར་སྤུས་དག་པོའམ་ཡང་དག་པ་བྱས་པ་ན་ལས་དོན་ཡང་དག་པ་ཡོང་
བ་རེད། སྦྱོང་བརྡར་ཡང་ནས་ཡང་དུ་བྱས་པ་ལ་བརྟེན་ནས་བྱ་བ་བཟང་ངན་གང་
ཡིན་རུང་དེ་དག་གི་ཕན་གནོད་གཏན་དུ་གནས་པ་རེད། མི་འགའ་རེས་སོ་སོའི་
ནོར་འཁྲུལ་གང་བྱུང་ལ་སྦྱོང་བརྡར་མུ་མཐུད་བྱས་པས་ཁོ་པ་རྣམས་དེ་ཐོག་ཡང་
དག་པ་ཆགས་ཡོད།
གོམས་གཤིས་སྐྲུན་པ་ནི་ཞིང་ཁ་འདེབས་ལས་བྱེད་པ་ནང་བཞིན་ཡིན་
སྟབས།དེའི་ཆེད་དུ་དུས་ཚོད་གཏོང་དགོས་པ་རེད། གོམས་གཤིས་ཀྱིས་གོམས་
གཤིས་གཞན་ཞིག་སྐྲུན་པ་དང་། སེམས་སྐུལ་གྱིས་ལས་དོན་འགོ་འཛུགས་བྱེད་
པ་དང་། སྤྲོ་སེམས་སམ་འདུན་པས་ལས་དོན་དེའི་ཐོག་ཏུ་མུ་མཐུད་དེ་གཞོལ་དུ་
འཇུག གོམས་གཤིས་ཀྱིས་དེ་དག་རང་འགུལ་དུ་འགྱུར་བ་རེད།
ཉམས་ཉེས་ལ་གདོང་ལེན་བྱེད་ནུས་པའི་སྙིང་སྟོབས་དང༌། བྱ་བ་ལོག་
པ་བྱེད་འདོད་བྱུང་སྐབས་རང་ཚོད་ཟིན་ཐུབ་པ། རང་ཉིད་ལ་གནོད་རྐྱེན་འཕྲད་
སྐབས་དགའ་སྤོབས་ངང་ནས་གདོང་ལེན་བྱེད་རྒྱུའི་འདེམས་ཀ་བྱེད་པ། རེ་བ་
ཟད་པའི་སྐབས་བསྐྱར་དུ་ལང་ནུས་ཀྱི་གཤིས་སྤྱོད་སྟོན་པ། བར་ཆད་ཡོང་བའི་
དུས་ཁེ་ཕན་སྒྲུབ་པའི་གོ་སྐབས་འཚོལ་བ་སོགས་ནི་རིན་ཐང་ཆེ་བའི་མིའི་རང་
གཤིས་རེད། དེ་དག་ནི་སྟབས་བདེ་པོའམ་ལས་སླ་པོར་ཡོང་བ་མིན་པར་ལུས་
དང་སེམས་གཉིས་ཀར་རྒྱུན་བསྲིངས་ནས་སྦྱོང་བརྡར་སྤྲད་པ་ལས་བྱུང་བ་རེད།
བྱུས་ཉེས་སམ་ཉམས་ཉེས་བྱུང་སྐབས་གཤིས་སྤྱོད་ལ་སྦྱོང་བརྡར་བཟང་ངན་
ཇི་བྱུང་ལྟར་གདོང་ལེན་བྱེད་པ་རེད། ང་ཚོས་རང་གཤིས་ངན་པ་དཔེར་ན་བློ་
ཞུམ་པ། ཡང་ན་དྲང་པོ་མ་ཡིན་པ་སོགས་ལས་རིམ་བྱ་བཞག་ཆུང་ཆུང་ནང་སྦྱོང་
བརྡར་བྱས་ན་ལས་རིམ་ཆེན་པོའི་སྐབས་རེ་བ་བཟང་པོ་བྱེད་འོས་པོ་མེད་པ་རེད།
གང་ཡིན་ཞེ་ན། སྦྱོང་བརྡར་བཟང་པོ་བྱུང་མེད། གལ་ཏེ་ང་ཚོས་ཐེངས་གཅིག་
རྫུན་བཤད་རྒྱུའི་ཐག་གཅོད་བྱས་ན་ཐེངས་གཉིས་པ་དང༌། གསུམ་པ། མཐའ་མ་
གོམས་གཤིས་མ་ཆགས་བར་ཤོད་རྒྱུར་དཀའ་ངལ་མི་ཡོང་བ་རེད། གཤིས་རྒྱུད་
བཟང་ངན་གང་ཞིག་རང་རྒྱུད་ལ་སྐྲུན་རྒྱུའི་ལམ་ལྷོང་ཡོང་དང་མི་ཡོང་ནི་རྒྱུན་
འཛིན་དང་ཉེས་སྲུང་བྱེད་པའི་ལྟ་གྲུབ་ལ་རག་ལས་ཡོད། བྱེད་དགོས་པའི་རིགས་
ཐམས་ཅད་རྒྱུན་འཛིན་ཐུབ་པ་དང་། གནོད་འཚེ་ཅན་གྱི་རིགས་ཚང་མ་ལས་སྲུང་
ཐུབ་པ་གོམས་གཤིས་སུ་མ་གྱུར་བར་བྱེད་དགོས།
འགྲོ་བ་མི་རྣམས་རྒྱུ་མཚན་ལས་ཚོར་སྣང་གི་དབང་ཤུགས་སུ་ཚུད་ཉེན་
ཆེ་བ་ཡོད། ང་རང་ཚོ་སོ་སོའི་ཡིད་ཆེས་དང་དེ་ཐོག་སྦྱོང་བརྡར་བྱས་པ་ལ་
བརྟེན་ནས་དྲང་པོ་དང་དྲང་ཚུགས་ཀྱི་རང་གཤིས་ཡོང་བ་རེད། གང་ཅིའི་ཐོག་
ལ་སྦྱོང་བརྡར་རྒྱན་རིང་བྱུང་བ་དེ་ང་ཚོའི་ལུགས་སྲོལ་ནང་གཏིང་ཚུགས་པ་དང་
གོམས་གཤིས་སུ་འགྱུར་བ་རེད། རྒྱུན་དུ་དྲང་པོ་ཡིན་པའི་མི་ཞིག་གིས་རྫུན་ཐེངས་
གཅིག་བཤད་པ་དེ་ཉིད་དུ་ཤེས་རྟོགས་ཐུབ་པ་དང༌། རྟག་ཏུ་རྫུན་ཤོད་མཁན་ཞིག་
གིས་བདེན་པ་ཐེངས་གཅིག་བཤད་པ་དེ་འཕྲལ་དུ་ངོས་འཛིན་ཐུབ་པ་རེད། དྲང་
པོའམ་རྫུན་རང་གཞན་སུ་ལ་བཤད་ཀྱང་གོམས་གཤིས་སུ་འགྱུར་བ་ཡིན་སྟབས་
འདི་གཉིས་ལས་གང་ལ་སྦྱོང་བརྡར་བྱེད་མིན་གྱི་འདེམས་ཀ་རང་ཉིད་ལ་ཡོད་
པ་དང༌། འདེམས་ཀ་གང་དུ་བྱས་པ་དེ་ང་ཚོའི་བསམ་བློའི་སྤུས་ཚད་དང་དེ་ཉིད་
གོམས་གཤིས་སུ་འགྱུར་བ་རེད། ང་ཚོས་གོམས་གཤིས་བསྐྲུན་པའི་རྗེས་སུ
གཤིས་སྤྱོད་སྐྲུན་པ་རེད། ང་ཚོས་རང་ཉིད་ལ་གོམས་གཤིས་ཅི་འདྲ་ཞིག་འཇགས་
ཡོད་པ་ངོས་འཛིན་མ་ཐུབ་གོང་དུ་གོམས་གཤིས་ཀྱིས་ང་ཚོ་ངོས་འཛིན་བྱས་ཡོད།
ང་ཚོའི་བསམ་བློས་བྱ་སྤྲོད་སྐྲུན་པ་དང༌། བྱ་སྤྱོད་ཀྱིས་གོམས་གཤིས་
སྐྲུན། གོམས་གཤིས་ཀྱིས་གཤིས་ཀ་སྐྲུན། གཤིས་ཀ་ཡིས་མདུན་ལམ་སྐྲུན་པ་
རེད། ཅེས་མཁས་པ་ཞིག་གིས་གསུངས།
གོམས་གཤིས་ཡག་པོ་འཇགས་དགོས། ང་ཚོའི་གཤིས་སྤྱོད་ཕལ་མོ་ཆེ་
བསམ་བློ་གཏོང་མི་དགོས་པར་གོམས་པ་ལ་བརྟེན་ནས་རང་འགུལ་དུ་ཡོང་གི་
ཡོད། དེ་ནི་གོམས་གཤིས་ཡོངས་རྫོགས་ཕྱོགས་བསྡོམས་བྱས་པའི་དུམ་ཚན་
ཞིག་རེད། དེར་བརྟེན་གལ་ཏེ་ང་ཚོ་ལ་གོམས་གཤིས་བཟང་པོ་ཡོད་ན་གཤིས
ཀ་ཡང་ཡག་པོ་ཡོང་གི་རེད། དེ་ལས་ལྡོག་སྟེ་གལ་ཏེ་ང་ཚོར་གོམས་གཤིས་ངན་
པ་ཡོད་ན་གཞན་གྱིས་ང་ཚོར་གཤིས་ཀ་མེད་པའི་སྐྱོན་དུ་སྣང་གི་རེད། གོམས་
གཤིས་ནི་རྒྱུ་མཚན་ལས་ནུས་ཤུགས་ཆེ་བ་རེད། གོམས་གཤིས་སྐྲུན་པའི་དཀྱིལ
འཁོར་ནང་དུ་གོམས་གཤིས་གང་ཞིག་ཐོག་མར་རང་རྒྱུད་ལ་འཇགས་སྐབས་ནུས་
ཤུགས་ཆེས་ཞན་པས་ང་ཚོས་ཚོར་མི་ཐུབ་ཀྱང་མཐར་རང་རྒྱད་ལ་འཇགས ཟིན་
སྐབས་དེ་ལས་གྲོལ་ཐབས་ཤིན་ཏུ་དཀའ། གོམས་གཤིས་ནི་སོ་སོའི་བློ་སྟོབས་
ཀྱིས་བཅད་པའི་ཆོད་སེམས་ཡང་ན་ནོར་འཁྲུལ་གང་རུང་ལས་འཕེལ་སྐྱེད་བྱེད།
གལ་ཏེ་ང་ཚོས་གོམས་གཤིས་གང་ཞིག་བསྐྲུན་དགོས་ངོས་འཛིན་མ་ཐུབ་ན་དེའི་
རྐྱེན་གྱིས་མཐར་གོམས་གཤིས་ངན་པའི་ནང་དུ་ལྷུང་སྲིད་པ་རེད།
གོམས་གཤིས་ཇི་ལྟར་སྐྲུན་ནམ། བྱ་སྤྱོད་གང་ཡང་རུང་བ་ཞིག་ཡང་ནས་
ཡང་དུ་བྱས་པ་དེ་གོམས་གཤིས་སུ་འགྱུར་བ་རེད། ང་ཚོས་ལས་ཀ་བྱེད་ཀྱིན་
བྱེད་ཀྱིན་སྦྱོང་བ་རེད། དཔེར་ན་ང་ཚོས་སྙིང་སྟོབས་ཆེན་པོ་བྱེད་སྐབས་སྙིང་
སྟོབས་སྦྱོང་བ་དང་། དྲང་པོ་དང་བདེན་པ་ལག་ལེན་བྱེད་སྐབས་དེ་དག་གི་རང་
གཤིས་སྦྱོང་བ་རེད། རང་གཤིས་དེ་དག་ལག་ལེན་བྱས་པ་ལ་བརྟེན་ནས་གོམས་
འདྲིས་ཡོང་བ་རེད། དེ་བཞིན་དུ་གལ་ཏེ་ང་ཚོས་རང་གཤིས་ངན་པ་དཔེར་ན་
རྫུན་དང་། མ་རབས་སྤྱོད་པ། སྒྲིག་ཁྲིམས་མེད་པ་སོགས་ལ་སྦྱོང་བརྡར་བྱས་ན་
དེ་ཐོག་གོམས་འདྲིས་ཅན་དུ་འགྱུར་བ་རེད། ཀུན་སློང་ནི་གོམས་གཤིས་ཡིན་པ
དང་། དེ་དག་གིས་གཤིས་སྤྱོད་གང་ཞིག་གི་རིས་སུ་འགྲོ་བ་དང་མཐར་སེམས
ཀྱི་འཆར་སྒོར་གྱུར་ནས་བྱ་སྤྱོད་ལ་དབང་སྒྱུར་བྱེད།
ཆ་རྐྱེན་སྐྲུན་པ། ཆ་རྐྱེན་སྐྲུན་པ་ནི་སེམས་ཀྱི་བྱ་བའི་བརྒྱུད་རིམ་ཞིག་
གི་ནང་དུ་ཆ་རྐྱེན་འགའ་ཞིག་ནང་འཕྲད་བྱུང་བ་ལ་བརྟེན་ནས་བྱ་སྤྱོད་བྱེ་བྲག་
པ་ཞིག་སྐྲུན་པ་ལ་ཟེར། ཆ་རྐྱེན་སྐྲུན་པའི་དཔེ་ཡག་ཤོས་ནི་སྐུ་ཞབས་Pavlov
ལགས་ཀྱི་ཁྱི་རྣམས་རེད། རུ་སུའི་ཚན་རིག་པ་སྐུ་ཞབས་Pavlvo ལགས་ཀྱིས་
ཁོང་རང་གི་ཁྱི་རྣམས་ལ་ལྟོ་སྤྲོད་སྐབས་དྲིལ་བུ་རེ་བརྡུངས་པ་རེད། ཁྱི་རྣམས་
ཀྱིས་ལྟོ་མཐོང་དུས་ཁ་ཆུ་འཁོར་བ་ནི་ཆོས་ཉིད་རེད། སྐུ་ཞབས་Pavlov ལགས་
ཀྱིས་ལས་འགུལ་དེ་མུ་མཐུད་དེ་དུས་ཡུན་གང་ཙམ་ཞིག་ཕྱིན་པའི་རྗེས་སུ་ལྟོ་མ་
སྤྲད་པར་དྲིལ་བུ་བརྡུངས་པ་ཙམ་གྱིས་ཁྱི་དེ་རྣམས་ཀྱི་ཁ་ལ་ཆུ་འཁོར་བ་རེད། དེ་
ནི་ཁྱི་དེ་དག་དྲིལ་བུ་དང་མཉམ་དུ་ལྟོ་ཡོད་པའི་ཆ་རྐྱེན་སྐྲུན་ཐུབ་པ་ལས་བྱུང་བ་
རེད། ང་ཚོའི་གོམས་གཤིས་ཕལ་མོ་ཆེ་ཆ་རྐྱེན་བསྐྲུན་པ་ལས་ཆགས་པ་རེད། ང་
ཚོ་རྒྱུན་དུ་ཁོར་ཡུག་དང་གློག་བརྙན། རླུང་འཕྲིན། ཚགས་ཤོག་སོགས་ཀྱི་བརྒྱུད་
ལམ་གྱིས་ཆ་རྐྱེན་བསྐྲུན་པ་ལ་བརྟེན་ནས་ང་ཚོས་མི་གཟུགས་འཕྲུལ་ཆས་ལྟར་
བྱེད། དེའི་རྐྱེན་གྱིས་ང་ཚོས་བཟང་སྤྱོད་ཐོག་སྐྱོད་ཐུབ་པའི་ཆ་རྐྱེན་སྐྲུན་པའི་
འགན་འཁུར་སོ་སོས་འཁུར་དགོས། ལས་དོན་བཟང་པོ་གང་འདྲ་ཞིག་བྱེད་པར་
འདོད་པ་དེ་རང་འགུལ་དུ་གྱུར་པ་ཡིན་དགོས། ལས་དོན་འགྲིག་པའམ་བཟང་པོ་
མ་བྱས་གོང་དུ་དོགས་ཟོན་བྱེད་དགོས་བྱུང་ན་དུས་ནམ་ཡང་ལས་དོན་དེ་ཡང་
དག་པར་སྒྲུབ་རྒྱུ་ཁག་པོ་རེད། དོན་གཞན་ནས་བཤད་ན་ལས་དོན་བཟང་པོ་དེ
དག་སྒྲུབ་རྒྱུའི་གོམས་གཤིས་འཇགས་དགོས་པ་ཡིན།
སྔོན་མ་ང་དྲག་རྩལ་གྱི་སློབ་ཕྲུག་ཡིན་པའི་སྐབས་སྐེ་རགས་ནག་པོ་ཅན་
ཡིན་ནའང་ཁོ་པ་ཚོའི་དྲག་རྩལ་གྱི་གཞི་རིམ་སློབ་སྦྱོང་ནང་དུ་ཕ་རོལ་པོའི་ཁུར་
ཚུར་འགོག་ཐབས་དང༌། ཁ་གཏད་ལ་ཁུར་ཚུར་རྡེག་སྟངས་སྦྱོང་བརྡར་བྱས་པ་
ལས་ཤེས་རྟོགས་བྱུང༌། སྦྱོང་བརྡར་དེ་འདྲ་བྱེད་པའི་རྒྱུ་མཚན་ནི་རྩལ་དེ་དག་
བེད་སྤྱོད་བྱེད་དགོས་སྐབས་རང་འགུལ་དུ་ཡོང་དགོས། ཁྱད་ལས་པ་རྣམས་སོ་
སོའི་སློབ་ཚན་ལ་བྱང་ཆུབ་པ་ཡིན་པས་ལས་དོན་རྣམས་ལས་སླ་པོར་སྒྲུབ་ཐུབ་
པ་རེད། མི་མང་པོ་ཞིག་གིས་གོ་གནས་འཕར་བའི་ཆེད་དུ་ལས་ཀ་སྤུས་དག་པོ་
བྱེད། ཡིན་ནའང་ལས་ཀ་ཡག་པོ་བྱེད་པའི་གོམས་གཤིས་ཡོད་པ་རྣམས་གོ་
གནས་འཕར་འོས་པ་རེད། གོམས་གཤིས་ཡག་པོའམ་བཟང་པོ་རྣམས་རང་
རྒྱུད་ལ་འཇགས་རྒྱུ་ཁག་པོ་ཡིན་ནའང༌། དེ་དག་དང་མཉམ་དུ་གནས་སྡོད་བྱེད་
རྒྱུ་ལས་སླ་པོ་རེད། དེ་ལས་ལྡོག་སྟེ་གོམས་གཤིས་ངན་པ་རྣམས་ལས་སླ་པོ་
རང་རྒྱུད་ལ་འཇགས་ཀྱང་དེ་དག་དང་མཉམ་དུ་གནས་སྡོད་བྱེད་རྒྱུ་ཧ་ཅང་ཁག་པོ་ཡོད།
ང་ཚོ་ཆ་རྐྱེན་གྱི་འོག་ཏུ་ཇི་ལྟར་ཚུད་དམ། གླང་པོ་ཆེ་རྣམས་ཀྱིས་རང་ཉིད་
ཀྱི་མཆེ་བས་རྒྱ་མ་བརྒྱ་བརྒལ་བའི་ལྗིད་ཅན་གྱི་ཅ་ལག་འདེགས་ཐུབ་པའི་སྐོར་
ལ་བསམ་བློ་ཐོངས་དང༌། སྟོབས་ཆེན་གླང་ཆེན་རྣམས་ཕུར་པ་ཞན་པོ་ཞིག་ལ་
འདོགས་སྐབས་ཕུར་པ་འགོག་པ་དང་འདོགས་ཐག་གཅོད་པ་ལས་སླ་པོར་བྱེད་
ཐུབ་ཀྱང་དེ་ལྟར་མི་བྱེད་པར་འདོགས་ཡུལ་དེ་རང་དུ་སྡོད་པའི་ཆ་རྐྱེན་ཇི་ལྟར་
བྱུང་ཡོད་དམ། དེ་འདྲ་ཡོང་བ་ནི་གླང་ཆེན་དེ་དག་ཆུང་ངུའི་སྐབས་ཤིང་སྡོང་སྦོམ་
པོ་ཞིག་ལ་ལྕགས་ཐག་སྦོམ་པོས་འདོགས་སྐབས་གླང་ཕྲུག་དེ་དག་གིས་ཉིན་མང་
པོར་རང་ཉིད་ལ་ནུས་ཤུགས་གང་ཡོད་ཀྱིས་ལྕགས་ཐག་དེ་འདྲུད་པ་དང་འཐེན་
པ་གང་བྱས་ཀྱང་དོན་སྨིན་མ་བྱུང་བ་དང༌། ལྕགས་ཐག་གིས་བཏགས་པ་དེ་ལས་
གྲོལ་ཐབས་མེད་པའི་ངེས་ཤེས་རྙེད་ནས་ལྕགས་ཐག་དེ་འདྲུད་འཐེན་བྱེད་རྒྱུ་
མཚམས་འཇོག་བྱས་ཏེ་སྡོད་པ་རེད། དེ་དུས་གླང་ཆེན་དེ་དག་ཆ་རྐྱེན་གྱི་གནོན་
ཤུགས་འོག་ཚུད་ཟིན་པ་རེད། དེ་འདྲ་མྱོང་བའི་གླང་ཕྲུག་རིམ་པས་ཆེན་པོ་ཆགས་
པ་རྣམས་ཤིང་ཕུར་ཞན་པོ་ཞིག་ལ་འདོགས་སྐབས་ས་ཕྱོགས་གཞན་དུ་འགྲོ་སྐྱོད་
བྱེད་ཐབས་དང་ཕུར་པ་འགོག་ཐབས་སོགས་གང་ཡང་མི་བྱེད་པར་ཁ་ལ་ཉན་པོ་
བྱས་ནས་སྡོད་པ་རེད། ང་ཚོ་ཡང་རྒྱུན་དུ་ཚོར་སྣང་ཡོད་པ་དང་མེད་པ་གང་རུང་
སྒོ་ནས་གཤམ་འོག་གི་གནོན་ཤུགས་འོག་ཏུ་ཚུད་ཡོད།
དེབ་ཅི་འདྲ་ཞིག་ཀློག་པ།
གློག་བརྙན་ཅི་འདྲ་ཞིག་ལྟ་བ་དང་གཟུགས་མཐོང་རླུང་འཕྲིན་ནང་ལས་
རིམ་ཅི་འདྲ་ཞིག་ལ་ལྟ་ཉན་བྱེད་པ།
རོལ་དབྱངས་ཅི་འདྲ་ཞིག་ཉན་པ།
འགྲོགས་འདྲིས་སུ་འདྲ་ཞིག་དང་མཉམ་དུ་བྱེད་པ།
ཁྱེད་རང་གིས་ཉིན་ལྟར་སྣུམ་འཁོར་བཏང་ནས་ལས་ཀར་འགྲོ་དུས་ཉིན་
མང་པོའི་རིང་རོལ་དབྱངས་གཅིག་རྐྱང་པ་ཉན་སྐབས་རོལ་སྒམ་ལ་སྐྱོན་ཤོར་
བྱུང་ནས་རོལ་དབྱངས་མེད་པར་གྱུར་སྐབས་ཁྱེད་རང་གི་མགྲིན་པ་ནས་སྒྲ་གང་
དང་གང་སྒྲོག་གི་ཡོད་མེད་སྐོར་ལ་ཚོད་དཔག་བྱེད་ཐུབ་བམ།
སེམས་འཚོ་མ་ཟིན་པའི་གོ་དོན་ཅིག་ནི་གྲུབ་འབྲས་མི་འདྲ་བ་ཐོབ་པའི་
ཆེད་དུ་ལས་དོན་གཅིག་དེ་ཉིད་ཡང་ནས་ཡང་དུ་བྱེད་པ་ལ་ཟེར། གལ་ཏེ་ཁྱེད་
རང་གིས་བྱེད་བཞིན་པའི་ལས་ཀ་དེ་ཉིད་མུ་མཐུད་དེ་བྱས་ན་ཁྱེད་རང་ལ་སྔོན་དུ་
གང་ཐོབ་པ་དེ་ཉིད་འཐོབ་ཀྱི་རེད། གོམས་གཤིས་ལ་འགྱུར་བ་གཏོང་རྒྱུར་དཀའ་
ངལ་ཆེ་ཤོས་ནི་འབྲས་བུ་མི་སྤྲོད་པའི་གོམས་གཤིས་གང་ཡིན་ཤེས་ཐབས་མི་
བྱེད་པ་དང༌། བཟང་སྤྱོད་རྣམས་སྦྱོང་ཐབས་མི་བྱེད་པ་དེ་གཉིས་རེད།
གད་སྙིགས་ནང་དང་ཕྱིའི་ལུགས། ཀམ་པུ་ཊར་གྱི་སྐད་ཚིག་GIGO གད་
སྙིགས་ནང་དུ། གད་སྙིགས་ཕྱི་རུ། ཞེས་པ་སྐབས་འདིར་འབྲེལ་བ་ཆེན་པོ་འདུག
ངན་པའི་རིགས་ནང་དུ། ངན་པའི་རིགས་ཕྱི་རུ།
བཟང་པོའི་རིགས་ནང་དུ། བཟང་པོའི་རིགས་ཕྱི་རུ།
ཡག་པོ་ནང་དུ། ཡག་པོ་ཕྱི་རུ།
ནང་དུ་འཇུག་ཆ་ཅི་ཙམ་ཡོད་པ་དེ་ཙམ་ཕྱིར་ཐོན་ཡོང་བ་རེད། ང་ཚོའི་
མངོན་པར་མི་གསལ་བའི་སེམས་དེས་གནད་དོན་ལ་ཉེ་རིང་དབྱེ་འབྱེད་མི་བྱེད་
པར་གནས་བབ་དེ་ཉིད་ངོས་ལེན་བྱེད་པ་དང་། ང་ཚོའི་གཤིས་སྤྱོད་ཀྱང་སྒྲིབ་
ནག་དེ་ཉིད་དུ་ཐོན་པ་རེད།
གཟུགས་མཐོང་རླུང་འཕྲིན་གྱིས་ང་ཚོའི་བཟང་སྤྱོད་དང༌། བསམ་བློ་གཏོང་
སྟངས། རིག་གཞུང་ལ་གནོན་ཤུགས་སམ་ཤུགས་རྐྱེན་ཟབ་མོ་ཐེབས་ཡོད།
གཟུགས་མཐོང་རླུང་འཕྲིན་གྱིས་ང་ཚོར་ཕན་ཐོགས་ཡོད་པའི་གནས་ཚུལ་
མང་པོ་སྤྲོད་པའི་ཞོར་དུ་ང་ཚོའི་བཟང་སྤྱོད་ལ་དོ་ཕོག་ངན་པ་དང་། ཕྲུ་གུ་ལོ་ཆུང་
རྣམས་ཀྱི་ཚུལ་མིན་ཁྲིམས་འགལ་གྱི་བྱ་སྤྱོད་ཇེ་མང་དུ་འགྲོ་བ་ལའང་ཤུགས་
རྐྱེན་ཆེན་པོ་སྤྲོད་བཞིན་ཡོད། ཕྲུ་གུ་རྣམས་རང་ལོ་༡༨ སོན་སྐབས་ཁོ་པ་ཚོས་
གཟུགས་མཐོང་རླུང་འཕྲིན་བརྒྱུད་ནས་དྲག་པོའི་བྱ་སྤྱོད་ཡོད་པའི་གློག་བརྙན་མི་
འདྲ་བ་༢༠༠,༠༠༠ ཙམ་བལྟས་ཟིན་པ་རེད།
ཁྱབ་བསྒྲགས་ནི་མི་རྣམས་ལ་ཆ་རྐྱེན་སྐྲུན་མཁན་ཡག་པོ་རེད། ཚོང་སྡེ་
ཆེན་པོ་རྣམས་ཀྱིས་དུས་ཡུན་སྐར་ཆ་༣༠ ཐམ་པའི་ཁྱབ་བསྒྲགས་ཀྱི་ཆེད་དུ་ཨ་
སྒོར་ས་ཡ་ཙམ་གཏོང་བ་ནང་བཞིན་གྲུབ་འབྲས་ཐོབ་པ་རེད། ང་ཚོས་དམིགས་
བསལ་ཚོང་རྟགས་ཡོད་པའི་སོ་ཁྲུས་ཡང་ན་ཆུ་མངར་མོ་ཞིག་གི་ཁྱབ་བསྒྲགས་
མཐོང་རྗེས་དེ་དག་རང་ཉིད་ལ་དགོས་མཁོ་ཆེན་པོ་དེ་ཙམ་མེད་ཀྱང་ཉོ་རུ་འགྲོ་
དགོས་པ་རེད། ང་ཚོས་ཚོང་རྟགས་ཅན་གྱི་སོ་ཁྲུས་ལས་གཞན་མི་ཉོ་བ་ནི་ང་
ཚོའི་སེམས་ཀྱི་ནང་དུ་དེ་ཉིད་ཉོ་དགོས་པའི་ཆ་རྐྱེན་བསྐྲུན་པ་རེད།
ང་ཚོས་གཟུགས་མཐོང་རླུང་འཕྲིན་ལ་ལྟ་བའམ་རླུང་འཕྲིན་ཉན་པ་གང་རུང་
བྱེད་སྐབས་ང་ཚོའི་མངོན་པར་གསལ་བའི་སེམས་ཀྱིས་དེ་དག་ལ་ལྟ་ཉན་ཆ་ཚང་
བྱེད་ཀྱི་མེད་ཀྱང་མངོན་པར་མི་གསལ་བའི་སེམས་ཀྱིས་གནས་ཚུལ་ཚང་མ་ངོས་
ལེན་བྱེད་པ་རེད། ཁྱེད་རང་གིས་གཟུགས་མཐོང་རླུང་འཕྲིན་དང་རྩོད་པ་བྱེད་མྱོང་
ངམ། རྩ་བ་ནས་བྱེད་མྱོང་མེད།
ང་ཚོ་གློག་བརྙན་ལྟ་རུ་སྐྱོད་སྐབས་གད་མོ་དགོད་པ་དང༌། སྐད་འབོད་བྱེད་པ་
ནི་ནང་དུ་ཚོར་བ་ཇི་བྱུང་འཕྲལ་མར་ཕྱིར་ཐོན་པ་རེད། ནང་དུ་འཇུག་ཆ་ལ་འགྱུར་བ་
ཐོངས་དང་། ཕྱིའི་བྱུང་བའམ་འབྲས་བུ་ལ་འགྱུར་བ་དེ་བཞིན་དུ་ཡོང་གི་རེད།
ཁྱེད་རང་གི་མངོན་པར་གསལ་བ་དང་མི་གསལ་བའི་སེམས། མངོན་
པར་གསལ་བའི་སེམས་ལ་བསམ་བློ་གཏོང་ཐུབ་པའི་ནུས་པ་ཡོད་རེད། སེམས་
དེས་ཁས་ལེན་ནམ་མོས་མཐུན་ཡང་ན་དགག་བྱ་བྱེད། འོན་ཀྱང་མངོན་པར་མི་
གསལ་བའི་སེམས་ཀྱིས་ངོས་ལེན་བྱེད་པ་ཙམ་ལས་ནང་གི་འཇུག་ཆ་ལ་དབྱེ་
འབྱེད་གཏོང་མི་ཐུབ། གལ་ཏེ་ང་ཚོའི་སེམས་དེ་ཞེད་སྣང་དང༌། ཐེ་ཚོམ། ཞེ་སྡང་།
སོགས་ཀྱིས་བསྐངས་ན་རང་སྣང་གི་སྐུལ་མས་དེ་དག་ནུས་པ་མཐུ་ཆེན་དུ་གྱུར་
ནས་དོན་དངོས་སུ་ཞེད་སྣང་ཅན་སོགས་སུ་འགྱུར་བ་རེད། མངོན་པར་མི་གསལ་
བའི་སེམས་ནི་གནས་བསྡུས་རེའུ་མིག་གི་མཛོད་ཁང་ལྟ་བུ་རེད། མངོན་པར་མི་
གསལ་བའི་སེམས་ནི་སྣུམ་འཁོར་དང་། མངོན་པར་གསལ་བའི་སེམས་ནི་ཁ་ལོ་
པ་ལྟ་བུ་རེད། འདི་གཉིས་ཀྱི་ནང་ནས་མངོན་པར་མི་གསལ་བའི་སེམས་དེ་ནུས་
ཤུགས་ཆེ་བ་ཡོད། དཔེར་ན་ནུས་ཤུགས་དེ་སྣུམ་འཁོར་ལ་ཡོད་ཀྱང་སྟངས་
འཛིན་དེ་ཁ་ལོ་པས་བྱེད་པ་ལྟར་རེད། མངོན་པར་མི་གསལ་བའི་སེམས་ཀྱིས་ང་
ཚོར་ཕན་པའམ་གནོད་པའི་ལས་གང་རུང་བྱེད་པ་རེད། དེ་ནི་རྒྱུ་མཚན་དང་རྗེས་
སུ་མཐུན་པ་མ་རེད། དེ་ནི་མེ་ཏོག་ལྡུམ་ར་དང་འདྲ་བ་རེད། དེས་ལྡུམ་རའི་ནང་
དུ་མེ་ཏོག་གང་ཞིག་འདེབས་འཛུགས་བྱེད་མིན་གྱི་ཁྱད་པར་གང་ཡང་མི་ཚོར་བ
རེད། དེ་ལ་དམིགས་བསལ་འདེམས་ཀ་གང་ཡང་མེད། གལ་ཏེ་ང་ཚོས་མེ་ཏོག
གི་སོན་ཡག་པོ་བཏབ་ན་མེ་ཏོག་ཡག་པོ་སྐྱེ་འཕེལ་ཡོད་པའི་ལྡུམ་ར་ཡག་པོ་
ཞིག་དང་། དེ་མིན་རྩྭ་ཡན་གྱིས་ཁེངས་པའི་ལྡུམ་ར་ཞིག་ཏུ་འགྱུར་གྱི་རེད།
ད་དུང་གོམ་པ་གཅིག་སྤོས་ཏེ་བརྗོད་རྒྱུར། མེ་ཏོག་གི་ས་བོན་ཡག་པོ་བཏབ་
ཀྱང་མེ་ཏོག་སྐྱེ་བའི་ཞར་ཞོར་དུ་རྩྭ་ཡན་ཡང་སྐྱེ་འཕེལ་བྱེད་སྲིད་པས་ང་ཚོས་རྩྭ་
ཡན་དེ་རིགས་འགོག་ཐབས་རྒྱུན་མར་བྱེད་དགོས། འགྲོ་བ་མིའི་སེམས་ནི་མེ་ཏོག་
སྐྱེ་འཕེལ་བྱེད་བགྲོད་ལས་གཞན་མ་ཡིན། བསམ་ཚུལ་བཟང་ངན་གཉིས་ཀ་མཉམ་
དུ་དུས་གཅིག་ཏུ་སེམས་ཀྱིས་འཛིན་ཐུབ་ཀྱི་མེད། དེས་ན་ལམ་ལྷོང་ཡོང་པའི་ཆེད་
དུ་ང་ཚོས་ལས་དོན་བཟང་པོའི་ཕྱོགས་སུ་འགྱུར་ཐུབ་པ་བྱེད་དགོས།
ལས་དོན་གང་ཞིག་སྒྲུབ་ཆོག་ཆོག་ཡོང་བ་ཇི་ལྟར་བྱེད་དམ། ང་ཚོས་
ཤེས་གསལ་ལྟར་རྐང་འཁོར་གཏོང་རྒྱུ་སྦྱོང་བརྡར་བྱེད་པའི་སྐབས་སྦྱོང་བརྡར་
རིམ་པ་བཞི་ཡོད།
རིམ་པ་དང་པོ་ནི་དྲན་ཤེས་དང་འཇོན་ཐང་མེད་པ། རིམ་པ་དེའི་སྐབས་སུ་
ང་ཚོས་གང་མ་ཤེས་པ་དེ་གང་ཡིན་པ་ཤེས་ཀྱི་མེད། ཕྲུ་གུ་ཆུང་ཆུང་ཞིག་གིས་
རྐང་འཁོར་བཞོན་རྒྱུ་ཡིན་པ་ཤེས་ཀྱི་མ་རེད། (དྲན་ཤེས་མེད་པ།)དེ་བཞིན་རྐང་
འཁོར་བཞོན་སྟངས་ཀྱང་ཤེས་ཀྱི་མ་རེད། (འཇོན་ཐང་མེད་པ།)
རིམ་པ་གཉིས་པ་ནི་དྲན་ཤེས་ཡོད་པ་དང་འཇོན་ཐང་མེད་པ། ཕྲུ་གུ་དེས་
རྐང་འཁོར་བཞོན་རྒྱུ་ཡིན་པའི་སྐོར་ཤེས་ཀྱི་ཡོད་རེད། ཡིན་ནའང་བཞོན་སྟངས་
ཤེས་ཀྱི་མེད་སྟབས་ཁོ་པས་རང་ཉིད་ལ་འཇོན་སྟངས་མེད་པ་ཤེས་པ་རེད།
རིམ་པ་གསུམ་པ་ནི་དྲན་ཤེས་དང་འཇོན་ཐང་ཡོད་པ། ཕྲུ་གུ་དེས་རྐང་
འཁོར་བཞོན་རྒྱུ་སྦྱང་པས་རིམ་པ་དེའི་སྐབས་ཕྲུ་གུ་དེས་རྐང་འཁོར་བཞོན་རྒྱུ་
ཡིན་པ་དང་བཞོན་སྟངས་བཅས་གཉིས་ཀ་ཤེས་ཀྱང་དོ་སྣང་དང་བློ་བསྒྲིམས་
ནས་གཏོང་དགོས་པ་ཡིན།
རིམ་པ་བཞི་པ་ནི་དྲན་ཤེས་མེད་པ་དང་འཇོན་ཐང་ཡོད་པ། ཕྲུ་གུ་དེས་རྐང་
འཁོར་བཞོན་གཏོང་ཡང་ནས་ཡང་དུ་བྱས་པ་ལ་བརྟེན་ནས་དོ་སྣང་དང་བློ་སྒྲིམ་
མི་དགོས་པར་བཞོན་གཏོང་ཐུབ་པའི་སྐབས་རེད། དེ་དུས་རྐང་འཁོར་བཞོན་
གཏོང་བྱེད་རྒྱུའི་བསམ་བློ་གཏོང་མི་དགོས་པར་རང་འགུལ་དུ་ཡོང་བ་རེད། ཁོ་
པས་རྐང་འཁོར་བཞོན་གཏོང་བྱེད་པའི་ངང་མི་གཞན་ལ་སྐད་ཆ་ཤོད་པ་དང༌།
ལག་པ་གཡུག་ཐུབ་པ་རེད། དེ་ནི་དྲན་ཤེས་མེད་པའི་འཇོན་ཐང་གི་རིམ་པ་རེད།
ང་ཚོའི་སྤྱོད་བཟང་གི་རིམ་པ་ཡང་དེ་ལྟ་བུའི་རིམ་པར་སླེབས་ཐུབ་པ་དགོས།
སྟབས་ཉེས་པ་ཞིག་ལ་ང་ཚོའི་ངན་སྤྱོད་རིགས་འགའ་ཞིག་དྲན་ཤེས་མེད་པའི་
འཇོན་ཐང་གི་རིམ་པར་སླེབས་ཡོད་པ་དེ་དག་གིས་ང་ཚོའི་ཡར་རྒྱས་ལ་འགོག་
རྐྱེན་གཏོང་བ་རེད།
རང་བྱུང་ཁམས་ཀྱིས་སྟོང་པར་ཞེ་ཁྲེལ་བྱེད་པ་རེད། ང་ལ་ཊེ་ནཱི་སི་(ten-
nis) རྩེད་མོ་ལ་དགའ་པོ་ཡོད་པའི་ཚ་བོ་གཉིས་ཡོད། ཉིན་ཞིག་ཁོ་གཉིས་ཀྱི་ཕ་
དེས། རྩེད་མོ་འདི་རིན་གོང་ཧ་ཅང་ཆེ་རུ་འགྲོ་ཡི་འདུག ལམ་སྟོན་པའི་གླ་ཡོན།
རྩེད་ཐང་གི་གླ། ཊེ་ནཱི་སི་ཡོ་བྱད་བཅས་ཀྱི་འགྲོ་སོང་ཧ་ཅང་ཆེན་པོ་བྱེད་ཀྱི་འདུག་
ཅེས་ང་ལ་འགྲེལ་བརྗོད་བྱས་བྱུང་བར། འགྲོ་སོང་འདི་གཞན་གང་དང་མཚུངས་
སྡུར་བྱས་ནས་ཆེ་བ་ཆགས་ཀྱི་འདུག་གམ། ཁྱེད་རང་གིས་རྩེད་མོ་འདི་རྩེ་རུ་མ་
བཅུག་ན་དངུལ་ཕྲན་བུ་གསོག་འཇོག་བྱེད་ཐུབ་ཀྱང་། ཕྲུ་གུ་གཉིས་ཀྱིས་སློབ་གྲྭ
ནས་ནང་དུ་སོ་སོའི་ནུས་པ་དང་། དུས་ཚོད་ལྷག་མ་ཆ་ཚང་མཉམ་དུ་ཁྱེར་ནས་
ཕྱིར་ལོག་ཡོང་ན་ཁོ་གཉིས་ཀྱིས་ཇི་ལྟར་བྱེད་དམ་ཞེས་དྲིས་པར། ཁོང་གིས་ཡུད་
ཙམ་བསམ་བློ་བཏང་རྗེས། ངའི་བསམ་པར་ཕྲུ་གུ་གཉིས་ཀྱིས་རྩེད་མོ་དེ་རང་མུ་
མཐུད་རྩེ་ན་རིན་གོང་ཆུང་བ་འདུག་ཅེས་བརྗོད་བྱུང༌། ཁོང་གིས་བར་སྟོང་དུས་
ཚོད་སྐབས་བུ་གཉིས་ལས་དོན་ཡག་པོའི་ཐོག་གཞོལ་དུ་འཇུག་རྒྱུ་གལ་ཆེན་པོ་
ཡིན་པ་ངོ་འཕྲོད་འདུག དེ་ལྟར་མ་བྱས་ན་ཁོ་པ་གཉིས་ལས་དོན་ངན་པའི་ནང་དུ་
ཞུགས་ཉེན་ཆེ། གང་ཡིན་ཞེ་ན། རང་བྱུང་ཁམས་ཀྱིས་ལས་དོན་གང་ཡང་མི་བྱེད་
པར་སྟོང་པར་སྡོད་པར་ཞེ་ཁྲེལ་བྱེད།
གཤིས་ཀ་སྐྲུན་རྒྱུ་ནི་གོམས་གཤིས་ཤིག་ཏུ་འགྱུར་གྱི་རེད། གལ་ཏེ་ང་
ཚོས་གཞན་ཡིད་འཕྲོག་པའི་མི་བབ་ཅིག་བསྐྲུན་འདོད་ཡོད་ན་སོ་སོའི་གོམས་
གཤིས་ལ་རྟོག་ཞིབ་ནན་པོ་བྱེད་དགོས། དུས་སྐབས་རེ་གཉིས་སུ་བག་མེད་སྤྱད་
པའི་སྤྲོད་པ་དེ་དག་གཏན་གྱི་ནོར་འཁྲུལ་དུ་འགྱུར་བ་རེད། རང་ཉིད་ལ་གཤམ་
འོག་དྲི་བ་རྣམས་དྲིས་དང༌།
༡ ཁྱེད་རང་གིས་སོ་སོའི་ལས་ཀའི་སྤུས་ཀ་ཞན་དུ་འགྲོ་བ་སྣང་མེད་དུ་
འཇོག་ཐུབ་བམ།
༢ ཁྱེད་རང་གིས་བག་མེད་ངག་འཆལ་གྱི་ནང་དུ་འཛུལ་ཞུགས་བྱེད་ཀྱི་ཡོད་དམ།
༣ ཕྲག་དོག་དང་ང་རྒྱལ་གཉིས་རྟག་ཏུ་མཉམ་འདྲིས་བྱེད་ཐུབ་ཀྱི་ཡོད་དམ།
གཞན་གྱི་ཚོར་བ་ཤེས་རྒྱུ་མི་འདང་བ་མཐོང་གི་འདུག་གམ།
ང་ཚོ་གོམས་གཤིས་ཀྱི་སྲོག་ཆགས་རེད། དེ་ནི་ཡག་པོ་རེད། གང་ཡིན་
ཞེ་ན། གལ་ཏེ་ལས་ཀ་གང་ཞིག་མ་བྱས་སྔོན་དུ་རྒྱུན་དུ་བསམ་བློ་གཏོང་དགོས་
བྱུང་ན་ང་ཚོས་ལས་ཀ་གང་ཡང་བྱེད་ཐུབ་ཀྱི་མ་རེད། ང་ཚོས་སྒྲིག་རང་འཁུར་གྱི་
བསམ་བློའི་ཐོག་ནས་སོ་སོའི་གོམས་གཤིས་ལ་སྟངས་འཛིན་བྱེད་ཐུབ། ང་ཚོས་
སོ་སོའི་མངོན་པར་མི་གསལ་བའི་སེམས་ལ་སྲུང་སྐྱོབ་བྱེད་དགོས། ང་ཚོས་
ཆུང་བྱིས་པའི་སྐབས་ནས་གོམས་གཤིས་བཟང་པོ་སྐྲུན་དགོས། གང་ཡིན་ཞེ་ན།
གོམས་གཤིས་དེ་ནར་སོན་པའི་སྐབས་གཤིས་ཀར་འགྱུར་བ་རེད། གནད་དོན་
བཟང་ངན་གང་དང་གང་ལ་བློ་འདྲིས་བྱུང་བ་དེས་ཁྱད་པར་བཟོ། གོམས་གཤིས་
འཇགས་རྒྱུར་དུས་ཚོད་འགོར་གྱི་རེད། གོམས་གཤིས་བཟང་པོ་ཐེངས་གཅིག་
འཇགས་པའི་ཚེ་མི་ཚེའི་དོན་སྙིང་གསར་པ་ཞིག་བསྐྲུན་པ་རེད།
ཕུགས་སུ་རེ་བ་བཟང་པོ་བཅོལ་བ་དང་མི་བཅོལ་བ་གཉིས་ཀ་གོམས་
གཤིས་རེད། གོམས་གཤིས་ནི་སྡུག་བསྔལ་ཡང་ན་བདེ་བ་ཡོང་ལུགས་ལས་
ཆགས་པ་ཞིག་རེད། ང་ཚོས་ལས་དོན་གང་བྱས་པ་རྣམས་བདེ་བ་བ་སྒྲུབ་པའམ་
སྡུག་བསྔལ་མི་ཡོང་བའི་ཆེད་དུ་བྱེད། ཇི་སྲིད་སྡུག་བསྔལ་ལས་བདེ་བ་མང་བ་
ཡོད་པ་དེ་སྲིད་དུ་གོམས་གཤིས་དེ་མུ་མཐུད་གནས་པ་རེད། སྡུག་བསྔལ་དེ་བདེ་
བ་ལས་བརྒལ་ན་གོམས་གཤིས་དེ་མཚམས་འཇོག་བྱེད་པ་རེད། དཔེར་ན་སྨན་
པ་ཞིག་གིས་ཐ་མག་འཐེན་རྒྱུ་མཚམས་འཇོག་བྱེད་དགོས་ཞེས་བསླབ་བྱ་བྱས་
པར་ཐ་མག་འཐེན་མཁན་དེས། དེ་ནི་ངའི་གོམས་གཤིས་ཡིན་པས་མཚམས་
འཇོག་བྱེད་ཐུབ་ཀྱི་མི་འདུག་ཅེས་བརྗོད་དེ་ཐ་མག་མུ་མཐུད་འཐེན་པ་རེད། དེ་ནི་
སྡུག་བསྔལ་ལས་བདེ་བ་ཆེ་བ་ཡོད་པར་སྣང་བའི་རྐྱེན་གྱིས་རེད། ཉིན་ཞིག་ཁོ་ན་
བས་སྨན་པ་བསྟེན་དུ་བསྐྱོད་པར་སྨན་པས། གལ་ཏེ་ཁྱེད་རང་གསོན་འདོད་ཡོད་
ན་ཐ་མག་འཐེན་རྒྱུ་འཕྲལ་དུ་མཚམས་འཇོག་བྱེད་དགོས་ཞེས་གསུངས་པར་
ལག་ལེན་ངེས་པར་བྱེད་ངེས་རེད། གང་ཡིན་ཞེ་ན། དེ་དུས་སྡུག་བསྔལ་དེ་བདེ་
བ་ལས་ཆེ་བ་ཆགས་པ་རེད།
འགྱུར་བར་གདོང་ལེན། མི་རྣམས་སོ་སོའི་གོམས་གཤིས་དེ་གོམས་
གཤིས་ངན་པ་ཡིན་པ་ངོ་འཕྲོད་བྱུང་ནའང་དེ་དག་ལ་འགྱུར་བ་མི་གཏོང་བ་གང་
ཡིན་ནམ། འགྱུར་བ་དེ་ལྟར་མི་གཏོང་བའི་རྒྱུ་མཚན་ནི་རང་ཉིད་ཀྱིས་རང་ལ་
འགན་འཁུར་མི་ལེན་པ་དང༌། གོམས་གཤིས་དེ་མུ་མཐུད་བྱེད་པ་ལས་བྱུང་བའི་
བདེ་བ་དེ་སྡུག་བསྔལ་ལས་ཆེ་བ་ངོས་འཛིན་བྱེད་པས་རེད། དེ་དག་ལས་གཞན་
པའི་རྒྱུ་མཚན་གཤམ་གསལ་གང་རུང་ཡིན་སྲིད་པ་རེད།
འགྱུར་བ་གཏོང་འདོད་མེད་པ།
འགྱུར་བ་གཏོང་སྟངས་མི་ཤེས་པ།
འགྱུར་བ་གཏོང་རྒྱུར་ཡིད་ཆེས་མེད་པ།
འགྱུར་བའི་དགོས་མཁོ་མི་མཐོང་བ།
རྒྱུ་མཚན་དེ་དག་གིས་ང་ཚོས་གོམས་གཤིས་ངན་པ་ལས་ཐར་ཐབས་མི་
བྱེད་པ་རེད། ང་ཚོར་འདེམས་ཀ་གཉིས་ཡོད་པ་ནི་གོམས་གཤིས་ངན་པ་རྣམས་
རིམ་པས་ཡལ་འགྲོ་བའི་རེ་བས་དེ་དག་སྣང་མེད་དུ་གཏོང་བ་དང༌། ཡང་ན་དེ་
དག་ལ་གདོང་ལེན་བྱས་ཏེ་ལྡོག་ཐབས་བྱེད་པ་དེ་གཉིས་རེད། གཤིས་སྤྱོད་ཀྱི་
འགྱུར་བགྲོད་ནི་སྐྱིད་སྣང་གི་ཡུལ་དང་རྒྱུ་མཚན་མེད་པའི་ཞེད་སྣང་ལས་གྲོལ་བ་
ལ་བརྟེན་ནས་བྱེད་ཐུབ་པ་རེད། ཞེད་སྣང་ནི་སྦྱངས་པའི་གོམས་གཤིས་ཡིན་པས་
སྐྱུར་འཇོག་ཀྱང་ཐུབ་ངེས་ཡིན་པ་དྲན་དགོས།
གོམས་གཤིས་ངན་པ་ནས་བཟང་པོར་འགྱུར་བ་གཏོང་མི་ཐུབ་པའི་སྙད་
འདོགས་གཤམ་གསལ་ལ་བྱེད་པ་ནི་ཡོངས་གྲགས་རེད།
༡ ངས་ད་བར་འདི་འདྲ་རང་བྱས་པ་ཡིན།
༢ ངས་དེ་འདྲའི་ལམ་ནས་ནམ་ཡང་བྱས་མྱོང་མེད།
༣ གོམས་གཤིས་བཟང་པོ་བྱེད་རྒྱུ་དེ་ངའི་ལས་ཀ་མ་རེད།
དེ་འདྲ་ཞིག་གིས་མི་འདྲ་བ་ཞིག་བཟོ་ཐུབ་ཀྱི་རེད་བསམ་གྱི་མི་འདུག
༥ ང་བྲེལ་བ་ཧ་ཅང་ཆེ།
གོམས་གཤིས་བཟང་པོ་སྐྲུན་པ། ཁྱེད་རང་གི་ལོ་དང་གོམས་གཤིས་གང་
ཞིག་རང་རྒྱུད་ལ་འཇགས་ནས་དུས་ཡུན་རིང་ཐུང་ལ་ལྟོས་མེད་གོམས་གཤིས་
ངན་པ་ནས་བཟང་པོར་འགྱུར་བ་གཏོང་རྒྱུ་རྗེས་ལུས་བྱུང་བ་ནམ་ཡང་མེད།
གོམས་གཤིས་འགྱུར་བ་གཏོང་དགོས་པའི་དགོས་མཁོ་ཤེས་པ་དང༌། དེ་ལྟར་
བྱེད་པའི་ཐབས་ཤེས་ཅི་ཡིན་ཤེས་མཚམས་འགྱུར་བ་གཏོང་དགོས། ཁྱི་རྙིང་པ་
ལ་སླུ་ཐབས་གསར་པ་སློབ་ཐུབ་ཀྱི་མ་རེད་ཅེས་པའི་ངག་རྒྱུན་རྙིང་པ་དེ་ནོར་
འཁྲུལ་རེད། ང་ཚོ་ནི་ཁྱི་མིན་པར་འགྲོ་བ་མི་ཡིན་པས་སླུ་ཐབས་འཁྲབ་སྟོན་བྱེད་
ཀྱི་མེད། ང་ཚོས་རང་ཉིད་རང་གིས་མེད་པར་བཟོ་བའི་གོམས་གཤིས་ངན་པ་སྤོང་
ཐུབ་པ་དང་། གོམས་གཤིས་བཟང་པོ་སྐྲུན་ཐུབ།
གྲུབ་འབྲས་ཅན་གྱི་མིའི་གསང་བའི་གནད་ནི་ཁོང་རྣམས་ཀྱིས་གྲུབ་འབྲས་
མི་སོན་པའི་སྐྱེས་བུ་རྣམས་ཀྱིས་བྱེད་མི་ཐུབ་པ་དང་བྱེད་འདོད་མེད་པའི་བྱ་སྤྱོད
རྣམས་བྱེད་པའི་གོམས་གཤིས་རང་རྒྱུད་ལ་འཇགས་པའམ་སྐྲུན་ཐབས་བྱེད་པ་
རེད། ཅེས་སྐུ་ཞབས་Earl Nightingale ལགས་ཀྱིས་གསུངས།
གྲུབ་འབྲས་མི་སོན་པའི་སྐྱེས་བུ་རྣམས་ཀྱིས་མི་བྱེད་པའི་བྱ་སྤྱོད་གང་ཡིན་
ཐོག་ཡུད་ཙམ་བསམ་བློ་ཐོངས་དང༌། དེ་དག་ནི་སྐྱེས་བུ་ལམ་ལྷོང་ཅན་གྱི་བྱེད་
འདོད་མེད་པའི་ལས་དོན་དང་མཚུངས་པ་རེད། འོན་ཀྱང་ཁོང་རྣམས་ཀྱིས་(ལམ་
ལྷོང་ཅན།)དེ་དག་གྲུབ་པ་བྱེད་པ་རེད། དཔེར་ན། ལམ་ལྷོང་མེད་པ་རྣམས་ལ་ཁ་ཆད་
བྱེད་པ་དང༌། ཧུར་བརྩོན་བྱེད་པ། སྒྲིག་ཁྲིམས་འཁུར་བ་སོགས་བྱེད་འདོད་མེད་པ་
བཞིན་གྲུབ་འབྲས་སོན་མཁན་རྣམས་ལའང་དེ་དག་བྱེད་རྒྱུའི་འདོད་པ་མེད་ཀྱང༌།
(ལུས་རྩལ་བ་རྣམས་ཞོགས་པ་སྔ་པོ་ལངས་ནས་ལུས་སྦྱོང་བྱེད་རྒྱུ་འདོད་པ་མེད་ཀྱང་དུས་ཐོག་ལངས་པ་
རེད།) ཁོང་རྣམས་ལ་གོམས་གཤིས་བཟང་པོ་ཡོད་པ་ལ་བརྟེན་ནས་བྱ་སྤྱོད་དེ་དག་
ཐམས་ཅད་སྒྲུབ་པ་རེད། གོམས་གཤིས་རྣམས་ཐོག་མར་འགོ་འཛུགས་བྱེད་རྒྱུ
ལས་སླ་པོ་ཡོད་ཀྱང་རིམ་པས་དེ་དག་དང་བྲལ་རྒྱུ་ཁག་པོ་ཡོད།
ཀུན་སློང་ནི་གོམས་གཤིས་ཡིན་སྟབས་འགྱུར་བ་གཏོང་ཐུབ་པ་རེད།
འགྱུར་བ་གཏོང་ཞེས་པ་ནི་གོམས་གཤིས་རྙིང་པའམ་ངན་པ་རྣམས་མེད་པར་
བཟོས་པའི་ཚབ་ཏུ་གོམས་གཤིས་གསར་པའམ་བཟང་པོ་འཇོག་པ་ལ་ཟེར།
གོམས་གཤིས་ངན་པ་མེད་པར་བཟོ་བ་ལས་དེ་དག་རང་རྒྱུད་ལ་མ་འཇགས་པའི་
སྔོན་འགོག་བྱེད་པ་ལས་སླ་བ་རེད། ཞེ་འདོད་དམ་འདོད་རྔམ་ལས་གཡོལ་ཐུབ་
ན་གོམས་གཤིས་བཟང་པོ་ཡོང་ངེས་རེད། སྐྱིད་པོ་དང་སྐྱིད་པོ་མེད་པ་གཉིས་ཀ་
གོམས་གཤིས་རེད། གོམས་གཤིས་ཕུལ་བྱུང་ནི་ཀུན་སློང་། ཡང་ན་སྤྱོད་པ་དེ་
ཉིད་དུ་(ཕུལ་བྱུང)མ་གྱུར་པར་དྲན་ཤེས་བརྟན་པོས་འབད་བརྩོན་ཡང་ནས་ཡང་དུ་
བྱས་པའི་འབྲས་བུ་ཞིག་རེད།
རང་འགུལ་གྱི་སྐུལ་མ། རང་འགུལ་གྱི་སྐུལ་མ་ཞེས་པ་ཅི་ཞིག་ཡིན་ནམ།
དེ་ནི་དུས་ད་ལྟ་བའི་ནང་དུའམ་ད་ལྟའི་མི་ཚེའི་གནས་སྐབས་སུ་ཁྱེད་རང་གང་
འདྲ་ཞིག་བྱེད་འདོད་ཡོད་སྐོར་བཤད་པའི་གཏམ་བཤད་ཅིག་རེད། དེ་ནི་ཚོང་གི་
ཆེད་དུ་ཁྱེད་རང་གི་སྐོར་དང༌། ཁྱེད་རང་གི་དགོས་མཁོའི་ཆེད་དུ་བྲིས་པའི་འཕྲིན་
ཡིག་ལྟ་བུ་རེད། སྐུལ་མ་དེ་དག་གིས་ཁྱེད་རང་གི་མངོན་པར་གསལ་བ་དང་མ
གསལ་བའི་སེམས་ལ་ཤུགས་རྐྱེན་སྤྲོད་པ་དང༌། དེ་ལ་བརྟེན་ནས་ཀུན་སློང་དང་
གཤིས་སྤྱོད་ལ་གནོན་ཤུགས་སྤྲོད་པ་རེད། རང་འགུལ་སྐུལ་མ་རྣམས་ནི་ཁྱེད་
རང་གི་མངོན་པར་མི་གསལ་བའི་སེམས་ཀྱི་ལས་རིམ་སྒྲིག་པ་ལྟ་བུ་རེད། ལས་
རིམ་དེ་དག་ནི་བཟང་པོའམ་ངན་པ་གང་རུང་ཡོང་སྲིད། རང་འགུལ་སྐུལ་མ་ངན་
པའི་དཔེ་མཚོན་གཤམ་འོག་ལྟར་རེད།
ང་ཐང་ཆད་སོང༌། ང་ལུས་རྩལ་བ་ཞིག་མིན།
ངའི་དྲན་པ་བརྟན་པོ་མེད། ང་ཨང་རྩིས་ཡག་པོ་མེད།
ཁྱེད་རང་གིས་རང་ཉིད་ལ་རང་འགུལ་སྐུལ་མ་ངན་པ་སྤྲོད་སྐབས་ཁྱེད་རང་
གི་མངོན་པར་མི་གསལ་བའི་སེམས་ཀྱིས་སྐུལ་མ་དེ་རིགས་ལ་ཡིད་ཆེས་བྱེད་
པ་དང་། རིམ་བཞིན་རང་འདོད་ཁེངས་པའི་ལུང་བསྟན་དུ་གྱུར་ནས་ཁྱེད་རང་
གི་གཤིས་སྤྱོད་ནང་ཤུགས་རྐྱེན་ཡོང་བའི་འགོ་འཛུགས་བྱེད། དཔེར་ན་མི་ཞིག
གིས་ངའི་དྲན་པ་བརྟན་པོ་མེད་ཅེས་པའི་རང་འགུལ་སྐུལ་མ་འདི་ལྟར་གཞན་ལ་
ངོ་སྤྲོད་བྱས་པའི་རྗེས་སུ་མི་དེས་གཞན་གྱི་མིང་སོགས་མ་བརྗེད་པར་བྱེད་པའི་
འབད་བརྩོན་བྱེད་ཀྱི་མ་རེད། རང་འགུལ་སྐུལ་མ་འདི་འདྲ་བྱེད་པ་པོ་དེས་སྔོན་དུ་
ངོ་ཐུག་བྱུང་བའི་མི་ཞིག་ངོས་འཛིན་མ་ཐུབ་སྐབས་བསྐྱར་དུ་ངའི་དྲན་པ་བརྟན་པོ་
མེད་ཅེས་རང་འགུལ་སྐུལ་མ་བྱེད་པ་མཐའ་མེད་དུ་འགྲོ་བ་རེད།
མི་ཞིག་གིས་ཡིད་ཆེས་གང་ཡང་རུང་བ་ཞིག་ཡང་ཡང་བྱེད་པ་དེ་རིམ་
པས་མི་དེའི་མངོན་པར་མི་གསལ་བའི་སེམས་ཀྱི་ནང་ཐིམ་ཞིང་། ཡང་ནས་ཡང་
དུ་བཤད་པའི་རྫུན་དེ་རིམ་བཞིན་བདེན་པར་ངོས་ལེན་བྱེད། དེར་བརྟེན་རང་
འགུལ་སྐུལ་མ་རྣམས་ངན་ཕྱོགས་མ་ཡིན་པ་དགོས། དཔེར་ན། ང་བཀོད་སྒྲིག་
ལྡན་པ་ཞིག་མིན། ཞེས་བརྗོད་རྒྱུའི་ཚབ་ཏུ་ང་བཀོད་སྒྲིག་ལྡན་པ་ཞིག་ཡིན་ཞེས་
བརྗོད་དགོས། བརྗོད་པ་ངན་པ་རང་འགུལ་སྐུལ་མའི་ནང་དུ་ཐིམ་པ་ལ་བརྟེན་ནས་
ང་ཚོར་མི་དགོས་པའི་ངན་པའི་གོམས་གཤིས་སྐྲན་པ་རེད། གལ་ཏེ་ངས། གླང་
ཆེན་སྔོན་པོའི་སྐོར་ལ་བསམ་བློ་མ་གཏོང་ཞེས་ཁྱེད་རང་ལ་སྨྲས་ན། ཁྱེད་རང་གི་
སེམས་ནང་དུ་གླང་ཆེན་སྔོན་པོ་འཕྲལ་མར་ཤར་ཡོང་གི་རེད།
རང་འགུལ་སྐུལ་མ་རྣམས་ནི་བཟང་པོ་དང་འབྲེལ་བའི་གཏམ་བཤད་ཡིན་
པ་དགོས། གང་ཡིན་ཞེ་ན། ང་ཚོར་ཚིག་ལས་པར་རིས་ཐོག་བསམ་བློ་འཁོར་
བདེ་བ་ཡོད། དཔེར་ན་ངས་ཨ་མ་ཞེས་བརྗོད་པ་ན་ཁྱེད་རང་གི་སེམས་ཀྱི་ནང་དུ་
གང་ཡོང་གི་འདུག་གམ། ཕལ་ཆེར་ཁྱེད་རང་གི་ཨ་མའི་པར་མ་གཏོགས་ཨ་མ་
ཞེས་པའི་ཚིག་འདི་ཁྱེད་རང་གི་སེམས་ནང་དུ་འཆར་གྱི་མ་རེད། རང་ཉིད་ཀྱི་རང་
འགུལ་སྐུལ་མ་རྣམས་དུས་ད་ལྟ་བའི་ནང་དུ་བྱེད་དགོས། གང་ཡིན་ཞེ་ན། ང་ཚོའི་
སེམས་ཀྱིས་དངོས་སུ་བྱུང་བའི་ཉམས་མྱོང་དང༌། རྣམ་རྟོག་ལས་བྱུང་བ་གཉིས་
ཀྱི་དབྱེ་འབྱེད་བྱེད་མི་ཐུབ། དཔེར་ན། ཕ་མས་སོ་སོའི་ཕྲུ་གུ་དགོང་དྲོའི་ཆུ་ཚོད་
༩/༣༠ ནང་ཚུད་ནང་དུ་འབྱོར་དགོས་ཀྱང་། ཕྱི་ཉིན་སྔ་དྲོའི་ཆུ་ཚོད་དང་པོ་ལ་ད་
དུང་མ་འབྱོར་ན། ཕ་མའི་བསམ་བློ་གང་འདྲ་ཞིག་འཁོར་གྱི་ཡོད་དམ། གཅིག་
བྱས་ན་ངའི་ཕྲུ་གུ་ལ་གནོད་སྐྱོན་ཅི་ཡང་མེད་པའི་རེ་བ་ཡོད་ཅེས་རང་ཉིད་ལ་
སྨྲས་ཏེ་རྐྱེན་ངན་ཅི་ཡང་མ་འཕྲད་པར་བདེ་ཐང་ཡོད་པ་བསམ་བཞིན་ཡོང་ངེས།
ཕ་མའི་ཁྲག་ཤེད་ཅི་ཙམ་འཕར་གྱི་ཡོད་དམ། ཧ་ཅང་མཐོ་རུ་ཕྱིན་ངེས་རེད། དེ་
རྣམས་ནི་རྣམ་རྟོག་ལས་བྱུང་བའི་མྱོང་ཚོར་རེད། དངོས་ཡོད་གནས་བབ་ནི་ཕྲུ་
གུ་ནས་འགན་དཀྲི་མ་འཁུར་ནས་ཕ་མར་གནས་འབྲེལ་མི་བྱེད་པ་དང༌། སྟོན་
མོར་རོལ་བཞིན་ཡོད། གལ་ཏེ་ཕྲུ་གུ་རྣམས་ཆུ་ཚོད་༩/༣༠ ཐོག་ནང་དུ་འབྱོར་
ཡང་རྐྱེན་ངན་གདོང་ཐུག་བྱུང་ཡོད་ན་ཕ་མའི་ཁྲག་ཤེད་ལ་གང་ཡོང་གི་ཡོད་དམ།
ཧ་ཅང་མཐོ་རུ་འགྲོ་ངེས་རེད།
སྔོན་དུ་རྣམ་རྟོག་ལས་མྱོང་ཚོར་བྱུང་བ་རྣམས་དངོས་འབྲེལ་ལམ་བདེན་
པ་མ་རེད། གནས་བབ་གཉིས་པ་བྱུང་བ་དེ་བདེན་པ་རེད། ཕ་མའི་གཟུགས་པོའི་
ལན་འདེབས་རྣམས་གཅིག་མཚུངས་རེད། ང་ཚོའི་མངོན་པར་མི་གསལ་བའི་
སེམས་ཀྱིས་དངོས་སུ་བྱུང་བ་དང༌། རྣམ་རྟོག་ལས་བྱུང་བའི་མྱོང་ཚོར་གཉིས་
དབྱེ་འབྱེད་བྱེད་མི་ཐུབ་པ་རེད།
མངོན་པར་མི་གསལ་བའི་སེམས་ལ་བཟོ་སྦྱོར་བྱེད་དགོས། རང་འགུལ་
སེམས་སྐུལ་དེ་གོམས་གཤིས་ངན་པ་མེད་པར་བཟོ་རྒྱུ་དང༌། བཟང་པོ་སྐྲུན་རྒྱུའི་
ཆེད་དུ་བེད་སྤྱོད་གཏོང་ཐུབ། ང་ཚོ་ཚང་མས་དྲན་ཚོར་མ་བྱུང་བའི་ཐོག་ནས་
རང་འགུལ་སེམས་སྐུལ་བེད་སྤྱོད་གཏོང་གི་ཡོད། དཔེར་ན། སང་ཞོགས་སྔ་
པོར་གནམ་ཐོག་འགྲུལ་བཞུད་བྱེད་དགོས་པ་དང༌། ང་ཚོ་དགོང་དྲོ་ཉལ་ཁར་
སང་ཞོགས་ཆུ་ཚོད་༦ པར་ལང་ཐུབ་པ་བྱེད་དགོས་ཀྱི་ཡོད་ཅེས་རང་ཉིད་ལ་
ལབ་པ་ནང་བཞིན་སང་ཞོགས་དྲིལ་བརྡ་ལ་བསྟེན་མི་དགོས་པར་ལང་ཐུབ་
པ་ཡོང་བ་ལྟར་རེད། བཟོ་སྦྱོར་བྱས་པའི་རང་འགུལ་སེམས་སྐུལ་གྱིས་ང་
ཚོར་ཕན་ཐོགས་ཡོང་གི་ཡོད། རང་འགུལ་སེམས་སྐུལ་གྱིས་གཏམ་བཤད་
བྱེད་རྒྱུའི་ཆེད་དུ་སེམས་ལ་ཆ་རྐྱེན་དང་ལས་རིམ་སྐྲུན་པ་རེད། རང་འགུལ་
སེམས་སྐུལ་དེ་ཡང་ནས་ཡང་དུ་བྱེད་པའི་བརྒྱུད་རིམ་ཞིག་གིས་དངོས་འབྲེལ་
དུ་མངོན་པར་མི་གསལ་བའི་སེམས་དེ་བཟང་པོའི་གཏམ་གྱིས་ཁེངས་པར་ཁ་
སྒྱུར་བར་བྱེད། མྱོང་ཚོར་མེད་པར་ཡང་ནས་ཡང་དུ་བྱས་པའི་བརྒྱུད་རིམ་
ལས་བྱུང་བ་ཁོ་ནས་མི་འགྲིག
མངོན་དུ་མ་འགྱུར་བའི་རང་འགུལ་སེམས་སྐུལ་གྱིས་འབྲས་བུ་མི་སྟེར། ང་
ཚོའི་སེམས་ཀྱིས་རང་འགུལ་སེམས་སྐུལ་ཐེངས་དང་པོ་དེ་ངོས་ལེན་མི་བྱེད་པ་རེད།
གང་ཡིན་ཞེ་ན། རང་འགུལ་སེམས་སྐུལ་དེ་ང་ཚོའི་སེམས་ཀྱིས་རིགས་གཞན་པ་
ཞིག་ཡིན་པའི་ངོས་འཛིན་བྱེད་པ་རེད། གྲུབ་འབྲས་སོན་མི་སོན་ནི་ང་ཚོའི་རྩེ་གཅིག་
པའི་བསམ་བློ་དང་བསྐྱར་ཟློས་བྱེད་པའི་ནུས་ཤུགས་ལ་རག་ལས་པ་རེད།
སེམས་ལ་འཆར་སྣང༌། སེམས་ལ་འཆར་སྣང་ནི་རང་ཉིད་ལ་ཅི་འདོད་
པའམ་རང་ཉིད་མི་གང་འདྲ་ཞིག་ཏུ་འགྱུར་འདོད་ཡོད་པ་སེམས་ཀྱི་ནང་ལ་གསར་
དུ་སྐྲུན་པ་དང་མངོན་སུམ་དུ་མཐོང་བ་བྱེད་པའི་བརྒྱུད་རིམ་ཞིག་རེད། སེམས་ལ་
འཆར་སྣང་དང་རང་འགུལ་སེམས་སྐུལ་གཉིས་མཉམ་དུ་འགྲོ། འཆར་སྣང་མེད་
པའི་རང་འགུལ་སྐུལ་མ་ནི་འཕྲུལ་ལས་ཀྱི་བསྐྱར་ཟློས་ཡིན་པས་ནུས་པ་དང་ལྡན་
པ་མི་ཡོང་བ་རེད། གྲུབ་འབྲས་ནུས་པ་ཅན་ཐོན་པའི་ཆེད་དུ་རང་འགུལ་སྐུལ་མའི་
མཉམ་དུ་ཚོར་བ་དང༌། སེམས་ཀྱི་འཆར་སྣང་ངེས་པར་དུ་སྐྱོད་དགོས།
དོགས་ཟོན་བྱེད་དགོས་པ། རང་འགུལ་སྐུལ་མ་རྣམས་རིགས་གཞན་པའི་
བསམ་བློ་ཡིན་སྟབས་ང་ཚོའི་སེམས་ཀྱིས་ཐེངས་དང་པོར་ངོས་ལེན་བྱེད་ཀྱི་མ་
རེད། དཔེར་ན། འདས་པའི་ལོ་ཤས་རིང་ངས་རང་ཉིད་ཀྱི་དྲན་པ་བརྟན་པོ་མེད་
པར་ཡིད་ཆེས་བྱེད་བཞིན་པའི་སྐབས་འདིར་གློ་བུར་དུ་ངའི་དྲན་པ་བརྟན་པོ་ཡོད་
ཅེས་རང་ཉིད་ལ་བརྗོད་ན་སེམས་ཀྱིས་ཁྱེད་རང་གིས་རྫུན་ཤོད་ཀྱི་འདུག ཁྱེད་
རང་གི་དྲན་པ་དེ་ཡག་པོ་མི་འདུག་ཅེས་བརྗོད་དེ་ངོས་ལེན་མི་བྱེད། དེ་འདྲའི་
སམ་ཚུལ་དེ་ཟློག་པར་ཉིན་གྲངས་༢༡ འགོར་བ་རེད། ཉིན་གྲངས་༢༡ འགོར་
བའི་རྒྱུ་མཚན་ནི་གོམས་གཤིས་ཤིག་འགྱུར་བཅོས་ཡོང་བ་ལ་ཚོར་ཤེས་ཡོད་
པའི་ཐོག་ནས་བསྟུད་མར་ཉིན་གྲངས་༢༡ རིང་སྦྱོང་བརྡར་བྱེད་དགོས། གལ་ཏེ་
ཁྱེད་རང་གིས་ཉིན་གྲངས་༢༡ རིང་སྒྲ་འཛིན་འཁོར་ཐག་ཅིག་ཉན་སྐབས་འཁོར་
ཐག་ལ་སྐྱོན་ཤོར་བྱུང་ན་ཁྱེད་རང་གི་ངག་ནས་ཤུབ་སྒྲ་གང་འདྲ་ཐོན་གྱི་ཡོད་མེད་
ཧོབ་རྩིས་བྱེད་དང༌། ཉིན་གྲངས་༢༡ རིང་ཚོར་སྣང་ཆེན་པོས་མི་ཚེ་ཡག་པོར་
གཏོང་ཐབས་འབད་བརྩོན་བྱེད་པ་དེ་མི་བཟོད་པའི་རིན་གོང་ཆེན་པོ་རེད་དམ་
ཞེས་པ་འདི་དྲི་བ་ཆེན་པོ་ཞིག་རེད། མི་བཟོད་པ་གང་ཡང་མ་རེད། དེ་ནི་ཆོད་
སེམས་ཀྱིས་བྱེད་པ་ཞིག་རེད། རང་འགུལ་སྐུལ་མའི་བརྒྱུད་རིམ་སྟབས་བདེ་
པོར་སྣང་ཡང་དེ་ནི་ལས་སླ་པོ་ཞིག་མ་རེད། ཡིན་ནའང་ཁྱེད་རང་གིས་བྱེད་ཐུབ་
པ་ཞིག་རེད། ཁྱེད་རང་གི་རང་འགུལ་སྐུལ་མ་རྣམས་དངོས་དོན་དུ་བསྒྱུར་བའི་
ཆེད་དུ་གཤམ་འོག་གོམ་པ་རྣམས་ལག་ལེན་བསྟར་དགོས།
གོམས་གཤིས་བཟང་པོ་སྐྲུན་པའི་ཆེད་དུ་ཉིན་གྲངས་༢༡ གི་མན་ངག་
གམ་སྦྱོར་ཐབས།
རང་འགུལ་སྐུལ་མ་རྣམས་དངོས་དོན་དུ་སྐྱུར་བ།
༡ ཁྱེད་རང་ལ་གནོད་རྐྱེན་གང་ཡང་མི་ཡོང་བའི་གནས་ཤིག་ཏུ་འགྲོ་སྡོད་བྱེད།
༢ ཁྱེད་རང་གིས་རང་འགུལ་སྐུལ་མ་རྣམས་ཀྱི་རེའུ་མིག་གམ་ཐོ་འགོད་བྱེད།
སྐུལ་མ་རྣམས་བཟང་པོ་ཤ་སྟག་དང་དུས་ད་ལྟ་བའི་ནང་དུ་ཡིན་པ་ངེས་
པར་དུ་བྱེད་དགོས།
༣ རང་འགུལ་སྐུལ་མ་རྣམས་ཉིན་ལྟར་ཉུང་མཐར་ཐེངས་མ་གཉིས་ཙམ་རེ་
བསྐྱར་ཟློས་བྱེད་དགོས། དེ་ཡང་སྔ་དྲོ་ཐེངས་གཅིག་དང་དགོང་དྲོ་ཐེངས་
གཅིག་བྱེད་དགོས། སྔ་དྲོ་ནི་ཁྱེད་རང་གི་སེམས་དེ་སོས་པ་དང་དྲན་
ཤེས་སྐྱེན་པོ་ཡོད་རེད། ཕྱི་དྲོར་ཁྱེད་རང་གི་མངོན་པར་མི་གསལ་བའི་
སེམས་ཀྱི་ནང་དུ་བཟང་པོའི་པར་རིས་འགོད་ཐུབ་པ་བྱེད་དགོས། པར་
རིས་དེ་མཚན་གང་ཁྱེད་རང་གི་ཆེད་དུ་ལས་ཀྱི་རེད། ཡང་ན་རང་འགུལ་
སྐུལ་མ་རྣམས་ཤོག་བུ་ཁ་ཤས་ཐོག་ཏུ་བྲིས་ནས་ཁྱེད་རང་གིས་རྒྱུན་དུ་
མཐོང་ཐུབ་པའི་ཕྱོགས་སུ་འགྲེམས་པའམ་དཔྱང་དགོས། རྒྱུན་དུ་མཐོང་
སའི་ཕྱོགས་སུ་དཔྱང་པ་ལ་བརྟེན་ནས་ཁྱེད་རང་གིས་རང་འགུལ་སྐུལ་མ་
རྣམས་ཡང་ནས་ཡང་དུ་རང་ཉིད་ལ་བརྗོད་པའི་གོ་སྐབས་ཡོང་བ་རེད།
རང་འགུལ་སྐུལ་མ་དང་ལྷན་དུ་སེམས་ཀྱི་འཆར་སྣང་ཡང་བེད་སྤྱོད་
གཏོང་དགོས།
༥ རིམ་པ་འདི་དག་རང་འགུལ་སྐུལ་མ་གང་ཞིག་གོམས་གཤིས་སུ་མ་གྱུར་
པར་བསྐྱར་ཟློས་བྱེད་དགོས་སོ།། །།
ལག་བསྟར་བྱེད་ཐབས།
རྒྱ་མའི་ཆ་ཤས་ཆེས་ཆུང་ངུ་ཞིག་གི་ལས་ནི་རྒྱ་མ་ཆིག་སྟོང་གི་གཞུང་
ལུགས་ལས་རིན་ཐང་ཆེ། ཞེས་སྐུ་ཞབས་ཕེ་རཱཌེག་ཨེན་ཇཱལ་(Friedrich En-
gels)ལགས་ཀྱིས་གསུངས།
གལ་ཆེ། རང་འགུལ་བསམ་འཆར་(རང་གིས་རང་ལ་བརྗོད་ཚིག་བཟང་པོ་སྨྲ་བ)དང་
དམིགས་རྣམས་ནི་དུས་ཚོད་དང་དམིགས་ཡུལ་ངེས་ཅན་གྱི་བྱེད་སྒོར་རོགས་
སྐྱོར་ཙམ་བྱེད་པ་ལས་ངོ་ཚབ་བྱེད་མི་ཐུབ།
༡ ང་ཚོ་ཚང་མ་ལ་གོམས་གཤིས་ངན་པ་འགའ་རེ་ཡོད་པ་དེ་ཚོས་ང་ཚོ་
མར་འཐེན་གྱི་ཡོད། སྐར་ཆ་བཅོ་ལྔའི་རིང་ཁྱེད་རང་གཅིག་པུར་གཞན་
གྱི་བསུན་གཙེར་གང་ཡང་མེད་པར་ཁྱེད་རང་མར་འཐེན་མཁན་གོམས་
གཤིས་ངན་པ་གང་དང་གང་ཡིན་ཐོ་འགོད་བྱོས།
༢ སྐར་ཆ་བཅོ་ལྔའི་རིང་ཁྱེད་རང་གཅིག་པུར་གཞན་གྱི་བསུན་གཙེར་གང་
ཡང་མེད་པར་གོམས་གཤིས་བཟང་པོ་ཡར་རྒྱས་གཏོང་འདོད་ཡོད་པ་
གང་དང་གང་ཡིན་ཐོ་འགོད་བྱོས།
༣ གོང་དུ་ཐོ་འགོད་བྱས་པའི་གོམས་གཤིས་བཟང་པོ་རྣམས་རང་ཉིད་ལ་
སྐྲུན་པའི་ཆེད་དུ་རང་འགུལ་བསམ་འཆར་གང་དང་གང་སྤྲོད་ཐུབ་པ་
རྣམས་ཐོ་འགོད་བྱེད།
ཉིན་གྲངས་ཉི་ཤུ་རྩ་གཅིག་གི་ལས་རིམ་ཁག་དམིགས་རྣམ་ཐོག་ནས་
ཤེས་རྟོགས་དགོས།

ལེ་ཚན་བཅུ་པ།
དམིགས་ཡུལ་གཟུང་བ། (དམིགས་ཡུལ་གཟུང་བ་དང་སྒྲུབ་པར་བྱེད་པ)

རྒྱ་ལམ་སྟེང་དུ་མི་ཚེའི་འགྲུལ་བཞུད་བྱེད་སྐབས་རང་ཉིད་ཀྱི་མིག་གཉིས་
དམིགས་ཡུལ་དེ་ཉིད་དུ་ལྟ་དགོས། དམིགས་པ་སྣུམ་བསྲེག་བག་ལེབ་ལ་གཏོད་
པ་མ་གཏོགས་དེའི་བུ་གར་མིན། ཞེས་མཚན་ཁ་གསལ་མེད་པ་ཞིག་གིས་གསུངས།
བསྐྱོད་ཡུལ་ངོ་འདྲིས་ཡོད་ན་སློབ་སྦྱོང་གིས་དེར་འབྱོར་རྒྱུར་ཕན་ཐོགས་བྱེད།
གནའ་སྔ་མོ་རྒྱ་གར་གྱི་དྲང་སྲོང་ཞིག་གིས་ཁོང་རང་གི་སློབ་ནམ་རྣམས་ལ་
མདའ་རྩེད་ཀྱི་རྩལ་སློབ་གནང་གི་ཡོད། ཁོང་གིས་ཤིང་གི་བྱིའུ་ཞིག་འབེན་དུ་
བཞག་ནས་བྱིའུ་དེའི་མིག་ལ་མདའ་འཕེན་དགོས་པའི་བཀོད་ཁྱབ་གནང་བའི་
རྗེས་སུ་སློབ་མ་དང་པོ་དེས་གང་མཐོང་བ་དེའི་འགྲེལ་བཤད་བྱེད་དགོས་ཞེས་
གསུངས་པར་སློབ་མ་དེས། ངས་ཤིང་སྡོང་དང་། དེའི་ཡལ་ག ལོ་མ། གནམ།
བྱིའུ་དང་དེའི་མིག་བཅས་མཐོང་བྱུང་ཞེས་ཞུས་པ་རེད། དྲང་སྲོང་དེས་སློབ་མ་དེ་
ངང་སྒུག་བྱེད་དུ་བཅུག་ནས་སློབ་མ་གཉིས་པ་དེས་གང་མཐོང་བ་འགྲེལ་བཤད་
བྱེད་དགོས་གསུངས་པར་སློབ་མ་དེས། ངས་བྱིའུའི་མིག་ཁོ་ན་མཐོང་བྱུང་ཞེས་
ཞུས་པར་དྲང་སྲོང་དེས། འདི་ནི་ཡག་པོ་ཞེ་དྲག་རེད། མདའ་འཕེན་དགོས་ཞེས་
གསུངས་པ་ལྟར་མདའ་རྩེ་དེ་བྱིའུའི་མིག་ལ་ཐད་ཀར་འཕངས་སོ། །
ང་ཚོས་སོ་སོའི་དམིགས་ཡུལ་ཐོག་ཏུ་དམིགས་པ་གཏོད་མ་ཐུབ་ན་
དམིགས་ཡུལ་དེ་སྒྲུབ་ཐུབ་ཀྱི་མ་རེད། དམིགས་པ་གཏོད་རྒྱུ་དང་རིག་པ་སྒྲིམ་རྒྱུ་
དཀའ་ལས་ཁག་པོ་ཡིན་རུང་དེ་དག་རྩལ་ཞིག་ཡིན་པས་སྦྱོང་ཐུབ་ཀྱི་རེད།
ཁྱེད་རང་གི་མིག་གཉིས་དམིགས་ཡུལ་གྱི་ཐོག་ཏུ་འཇོག་དགོས།
ཕྱི་ལོ་༡༩༥༢ ཟླ་༧ ཚེས་༤ ཉིན་སྐུ་ཞབས། Florence Chandwick
ལགས་ཀེ་ཌ་ལི་ནཱ་གྲུ་ལམ་(Catalina Channel) ནང་དུ་རང་ཉིད་བུད་མེད་རྐྱལ་
རྒྱག་མཁན་ཐོག་མར་ཆགས་པའི་ཆེད་དུ་ཐོན་སྐྱོད་བྱས་པ་རེད། ཁོང་གིས་སྔོན་
དུ་ཨིན་ལི་ཤི་གྲུ་ལམ་(English Channel) ནང་རྐྱལ་བརྒྱབ་ཟིན་པ་རེད། འཛམ་
བུ་གླིང་པ་རྣམས་ཀྱིས་ཁོང་གི་ཀེ་ཌ་ལཱི་ནཱ་གྲུ་ལམ་ནང་རྐྱལ་རྒྱག་སྟངས་ལ་
དོ་སྣང་ཆེན་པོས་ལྟ་ཞིབ་བྱས་ནས་བསྡད་ཡོད་རེད། Florence Chandwick
ལགས་ཀྱིས་སྨུག་པ་མཐུག་པོ་དང༌། རུས་པ་གས་པའི་གྲང་ངར། གཏུམ་དྲག་
ཅན་གྱི་ཉ་ཆེན་སོགས་ཀྱི་འཇིགས་པ་ལ་གདོང་ལེན་བྱས། ཁོང་གིས་མཚོ་
ཁ་གང་དུ་ཡོད་མེད་ལྟ་བ་དང༌། དེར་འབྱོར་ཐབས་ཅི་ཙམ་བྱས་ཀྱང་སྨུག་པ་
འཐིབས་པ་ལ་བརྟེན་ནས་མཚོ་ཁ་མཐོང་མ་ཐུབ་སྟབས་རྐྱལ་བརྒྱག་རྒྱུ་སྐྱུར་
དགོས་བྱུང༌། དེ་རྗེས་མཚོ་ཁ་སླེབས་པར་ལེ་དབར་ཕྱེད་ཀ་ལས་མེད་པ་ཤེས་
དུས་བློ་ཕམ་ཧ་ཅང་ཆེན་པོ་བྱུང༌། ཁོང་གིས་བསྐྱུར་བ་དེ་ཁོ་པ་སྐྱུར་མཁན་ཞིག་
མིན་པར་དམིགས་ཡུལ་མ་ཤེས་པའམ་མ་མཐོང་བ་ལས་བྱུང་བ་རེད། ངས་
ཁག་དཀྲི་བྱེད་ཀྱི་མེད། གལ་ཏེ་ངས་སྐམ་ས་ཞིག་མཐོང་ཐུབ་ཡོད་ན་མཚོ་ཁར་
འབྱོར་ཐུབ་པ་ཡོད་ཅེས་ཁོང་གིས་གསུངས།
ཟླ་བ་གཉིས་ཙམ་གྱི་རྗེས་སུ་ཁོང་གིས་གྲུ་ལམ་དེའི་ནང་དུ་བསྐྱར་དུ་རྐྱལ་
བརྒྱབ་པ་རེད། ཐེངས་འདིར་གནམ་གཤིས་རྩུབ་ལོད་ལ་མ་ལྟོས་པར་དམིགས་
ཡུལ་སེམས་ཀྱི་དཀྱིལ་དུ་བཞག་ནས་མཚོ་ཁར་འབྱོར་ཐུབ་པ་མ་ཟད་སྐྱེས་པ་
རྣམས་ལས་ཆུ་ཚོད་གཉིས་ཀྱི་མགྱོགས་པ་བྱུང་ཡོད།
དམིགས་ཡུལ་གལ་ཆེན་པོ་ཇི་ལྟར་ཡིན་ནམ། གནམ་གཤིས་ཧ་ཅང་
དྭངས་ཤིང་ཉི་དྲོད་ཆེ་བའི་ཉིན་ནུས་པ་ཆེ་ཤོས་ཀྱི་ཆེ་ཤེལ་གྱིས་ཕར་ཚུར་འགུལ་
བསྡད་པའི་ཤོག་བུ་བསྲེག་མི་ཐུབ། ཡིན་ནའང་ཉི་འོད་དེ་འགུལ་སྐྱོད་མེད་པའི་
ཤོག་བུའི་སྟེང་འཇོག་ཐུབ་ན་ཤོག་བུ་དེ་བསྲེག་པ་རེད། དེ་ནི་བློ་རྩེ་གཅིག་ཏུ་
སྒྲིམ་ཐུབ་པའི་ནུས་སྟོབས་རེད།
མི་ཞིག་འགྲུལ་བཞུད་བྱེད་པའི་སྐབས་ལམ་གྱི་བཞི་མདོ་ཞིག་ཏུ་འབྱོར། མི་
དེས་རྒན་པོ་ཞིག་ལ། ལམ་འདིས་ང་གང་དུ་སླེབས་པ་བྱེད་ཀྱི་རེད་དམ་ཞེས་དྲིས་
པར་རྒན་པོས། ཁྱེད་རང་ག་པར་འགྲོ་ཡི་ཡིན་ནམ་ཞེས་དྲིས་པ་རེད། མི་དེས།
ངས་ཤེས་ཀྱི་མེད་ཅེས་ལན་འདེབས་བྱས་པར་རྒན་པོ་དེས། དེ་འདྲ་ཡིན་ན་ལམ་
ཁ་གང་དུ་འགྲོ་ནའང་འགྲིག་པ་རེད། ཁྱེད་རང་ལ་ཁྱད་པར་གང་བྱུང་འདུག་གམ་ཞེས་སྨྲས།
ཁྱེད་རང་གིས་ཁྱེད་རང་གང་དུ་འགྲོ་རྒྱུ་ཡིན་པ་ཤེས་ཀྱི་མེད་ན་ལམ་ཁ་
གང་གིས་ཀྱང་ཁྱེད་རང་དེར་སླེབས་པར་བྱེད་ཀྱི་རེད་ཅེས་Alice in Wonder-
land ཞེས་པའི་སྒྲུང་ནང་གི་ཞི་མི་ཀེ་ཤཱིར་གྱིས་ཨེ་ལཱི་སེ་ལ་སྨྲས་པ་བདེན་པ་མ་
རེད་དམ། དཔེར་ན། རྐང་རྩེད་སྤོ་ལོའི་རྩེ་མོ་བ་རྣམས་ཀྱིས་གྲ་སྒྲིག་ཆ་ཚང་བྱས་
པའི་ཐོག་ནས་རུ་ངར་ལྡན་པའི་ངང་རྩེད་མོ་རྩེ་ཁར་མི་ཞིག་གིས་པོ་ལོ་བླུག་སའི་
དམིགས་ཡུལ་ལམ་སྒོ་ར་དེ་གར་སོང་ཆ་མེད་དུ་བཏང་ན་རྩེད་མོ་དེ་གང་འདྲ་
ཞིག་ཆགས་ཀྱི་རེད་དམ། རྩེད་མོ་རྩེ་ཐབས་བྲལ་བ་རེད།ཐོབ་གྲངས་ཇི་ལྟར་འགོད་
དམ། དམིགས་ཡུལ་མེད་པའི་བློ་ངར་ནི་ཤིང་ནགས་སམ་རིའི་མེ་ནང་བཞིན་ཡིན་
པ་དང་། དེས་རང་ཉིད་ཡིད་ཐང་ཆད་པར་བྱེད། དམིགས་ཡུལ་གྱིས་གང་དུ་སྐྱོད་
དགོས་ཀྱི་ཕྱོགས་སྟོན། མེ་འཁོར་རམ་གནམ་གྲུ་ཡུལ་ལུང་གང་དུ་འགྲོ་སྐྱོད་བྱེད་
ཀྱི་ཡོད་པའི་གནས་ཚུལ་མ་ཤེས་པར་ཁྱེད་རང་དེའི་ནང་དུ་འཛུལ་སྐྱོད་བྱེད་ཀྱི་ཡིན་
ནམ། འགྲོ་སྐྱོད་བྱེད་ཀྱི་མིན་ཞེས་ནན་དུ་བརྗོད་རྒྱ་རེད།དེ་འདྲ་ཡིན་ན་མི་རྣམས་སོ་
སོའི་དམིགས་ཡུལ་མི་བཟུང་བར་མི་ཚེ་སྐྱེལ་བ་གང་ཡིན་ནམ།
གཉིད་ལམ་ཡང་ན་རྨི་ལམ། སྐྱེས་བུ་དམ་པ་རྣམས་ལ་དམིགས་ཡུལ་ཡོད་
པ་དང༌། གཞན་རྣམས་ལ་རེ་འདོད་ཡོད་པ་རེད། ཅེས་སྐུ་ཞབས་Washington Ir-
vingལགས་ཀྱིས་གསུངས།
མི་རྣམས་ཀྱིས་དམིགས་ཡུལ་ནི་རྨི་ལམ་དང་ཡིད་སྨོན་ལ་འཁྲུལ་བ་རེད།
རྨི་ལམ་དང་ཡིད་སྨོན་ནི་འདོད་པ་ཙམ་ལས་ལྷག་པ་གང་ཡང་མ་རེད། འདོད་པ་
ལ་ནུས་ཤུགས་མེད། འདོད་པ་རྣམས་ལ་གཤམ་འོག་རྣམས་ཀྱི་རྒྱབ་རྟེན་ཡོད་ན་
ནུས་ཤུགས་དང་ལྡན་པ་ཆགས་ཀྱི་རེད།
ལམ་སྟོན།
ལྷག་བསམ།
སེམས་ཐག་གཅོད་པོ།
སྒྲིག་ཁྲིམས།
དུས་བཀག
འདི་དག་གིས་འདོད་པ་ཞིག་དམིགས་ཡུལ་ཞིག་དང་མི་འདྲ་བ་སྟོན་པ་རེད།
དམིགས་ཡུལ་ནི་ལས་འཆར་དང་དུས་བཀག་ཡོད་པའི་རྨི་ལམ་རེད། དམིགས་
ཡུལ་ནི་བཟང་ངན་གཉིས་ཀ་ཡོང་སྲིད་པ་རེད། དམིགས་ཡུལ་ནི་རེ་སྨོན་ཙམ་མིན་
པར་རྨི་ལམ་དངོས་འབྲེལ་དུ་སྒྱུར་བྱེད་སེམས་ཚོར་དྲག་པོ་ཞིག་རེད།
རྨི་ལམ་ཞིག་དངོས་འབྲེལ་དུ་སྒྱུར་བྱེད་ཀྱི་གོམ་རིམ་འདི་ལྟར་ཏེ།
༡ ངེས་གཏན་དང་ཁ་གསལ་པོའི་དམིགས་ཡུལ་བྲིས་མ་དགོས།
༢ དམིགས་ཡུལ་སྒྲུབ་པའི་འཆར་གཞི་བྲིས་མ་དགོས།
༣ གོང་གསལ་གཉིས་ཉིན་ལྟར་ཐེངས་གཉིས་རེ་ཀློག་དགོས།
མི་ཕལ་མོ་ཆེས་དམིགས་ཡུལ་མི་གཟུང་བ་གང་ཡིན་ནམ།
འབད་པ་རྩ་བ་ནས་མ་བྱས་པར་གྲུབ་འབྲས་སོན་པའི་མི་ལས་འབད་པ་
གང་ཙམ་བྱས་ཀྱང་ཕམ་ཉེས་བྱུང་བའི་མི་རྣམས་སྟོང་འགྱུར་གྱིས་ལེགས་པ་རེད།
ཅེས་སྐུ་ཞབས་Lloyd Jonesལགས་ཀྱིས་གསུངས།
མེ་རྣམས་ཀྱིས་དམིགས་ཡུལ་མི་གཟུང་བའི་རྒྱུ་མཚན་མང་པོ་ཡོད་པའི་
ནང་དུ་གཤམ་གསལ་རྣམས་ཚུད་ཡོད།
༡ ཕུགས་ལ་ཡག་པོ་མི་ཡོང་བའི་ཀུན་སློང༌། ལས་དོན་སྒྲུབ་སྲིད་པའི་
ཕྱོགས་ལ་མི་ལྟ་བར་སྒྲུབ་པ་ལ་གནོད་པའམ་གེགས་ཀྱི་ཉེན་ཁ་ལ་ལྟ་བ།
༢ ཕམ་ཉེས་ཀྱི་ཞེད་སྣང༌། ངས་བྱེད་མ་ཐུབ་ན་དཔེ་གསག་གི་རེད་བསམ་
པ། གལ་ཏེ་ངས་དམིགས་ཡུལ་མ་བཟུང་ན་ཕམ་ཉེས་ཡོང་གི་མ་རེད་ཅེས་
སོ་སོར་དྲན་ཚོར་མེད་བཞིན་དུ་བརྗོད་པ་རེད། དེ་འདྲའི་ཀུན་སློང་ཅན་
རྣམས་ཕམ་ཉེས་ཅན་རེད། གང་ཡིན་ཞེ་ན། དམིགས་ཡུལ་མི་གཟུང་བ་ནི་
ཕམ་ཉེས་ཅན་ཡིན་པའི་རྟགས་རེད།
༣ གྲུབ་འབྲས་ཀྱི་ཞེད་སྣང་། རང་བརྙན་དམའ་བོའམ་གྲུབ་འབྲས་སོན་པའི་
གནས་བབ་སོར་གནས་མི་ཐུབ་པའི་ཞེད་སྣང་ཅན་གྱི་མི་འགའ་ཤས་ལ་
གྲུབ་འབྲས་སོན་པའི་ཞེད་སྣང་ཡོང་གི་ཡོད།
རིམ་པ་མཐོ་རུ་འགྲོ་འདོད་མེད་པ། འདོད་པ་ཚིམ་པའི་མི་ཚེ་སྐྱེལ་འདོད་
མེད་པ་དང་སྤྱི་ཚོགས་ཀྱི་འགྲོ་སྟངས་ལ་བརྟེན་ནས་རང་ཉིད་གོང་ནས་
གོང་དུ་འགྲོ་འདོད་མི་བྱེད་པ་རེད། ང་ཚོའི་བསམ་བློ་གཏོང་སྟངས་རྒྱ་ཆུང་
བས་ཡར་རྒྱས་འགོག་པ་རེད།
ཉ་པ་ཞིག་གིས་ཉ་ཆེན་པོ་ག་དུས་བཟུང་ཐུབ་ཀྱང་དེ་དག་ཆུར་སྐྱུར་བ་
རེད། ཁོ་པས་ཉ་ཆུང་ཆུང་རྣམས་མ་གཏོགས་བདག་གཉེར་མི་བྱེད་པའི་
ཚུལ་དེ་ནམ་རྒྱུན་དང་མི་འདྲ་བས་མི་ཞིག་གིས་ཉ་པ་དེར་དེ་ལྟར་བྱེད་
དགོས་པའི་རྒྱུ་མཚན་ཅི་ཡིན་དྲིས་པར་ཉ་པ་དེས། ང་ལ་ཚལ་སླང་ཆུང་
ཆུང་ལས་མེད་སྟབས་ངས་ཉ་ཆེན་པོ་རྣམས་ཆུར་སྐྱུར་དགོས་ཆགས་སོང་
ཞེས་ལན་འདེབས་བྱས། མི་ཕལ་མོ་ཆེ་ཚལ་སླང་ཆུང་ངུ་འཁྱེར་མཁན་
ཡིན་སྟབས་མི་ཚེའི་ནང་ཡར་རྒྱས་མི་འགྲོ་བ་རེད། དེ་ནི་བསམ་བློའི་
འཁོར་རྒྱ་ཆུང་དྲགས་པ་རེད།
༥ ངོས་ལེན་མི་ཐོབ་སྙམ་པའི་ཞེད་སྣང་། གལ་ཏེ་ངས་འདི་སྒྲུབ་མ་ཐུབ་ན་
མི་གཞན་གྱིས་ང་ལ་འགྲེལ་བརྗོད་ཇི་ལྟར་བྱེད་དམ་སྙམ་པའི་སེམས་ཁྲལ་
བྱེད་པ།
༦ ལས་ཀར་ནར་འགྱངས་བྱེད་པ། ངས་ཉི་མ་ཅིག་དམིགས་ཡུལ་གཟུང་གི་
ཡིན་སྙམ་པའམ་བསམ་པ། དེ་དང་རིམ་པ་མཐོ་རུ་འགྲོ་འདོད་མེད་པ་ལ་
འབྲེལ་བ་ཡོད།
༧ རང་མཐོང་ཆུང་བ། ནང་སེམས་ཀྱིས་སྐུལ་འདེད་དང་ངར་ཤུགས་མེད་
པའི་མི།
༨ དམིགས་ཡུལ་གྱི་གལ་གནད་ལ་རྨོངས་པ། དམིགས་ཡུལ་གཟུང་དགོས་
ཀྱི་གལ་གནད་རང་ཉིད་ཀྱིས་མི་ཤེས་པ་དང་གཞན་གྱིས་མ་བསླབས་པ་
ལས་བྱུང་བ་རེད།
༩ དམིགསཡུལ་གཟུང་སྟངས་མི་ཤེས་པ། མི་རྣམས་ཀྱིས་དམིགས་ཡུལ་
གཟུང་སྟངས་ཤེས་ཀྱི་མེད་པ་རེད། ཁོ་པ་རྣམས་ལ་དམིགས་ཡུལ་གཟུང་
སྟངས་ཀྱི་གོམ་རིམ་རྣམས་རེ་རེ་བྱས་ནས་ངོ་སྤྲོད་བྱེད་དགོས་པ་རེད།
དམིགས་ཡུལ་གཟུང་སྟངས་ལ་རིམ་པ་མང་པོ་ཡོད། ཁྱེད་རང་གིས་གནམ་
ཐོག་འགྲུལ་བཞུད་ཀྱི་ལག་འཁྱེར་ཉོ་སྐབས་གནད་དོན་གང་དང་གང་ལ་བསམ་
ཞིབ་བྱེད་དགོས་སམ།
འགྲུལ་བཞུད་གང་ནས་འགོ་འཛུགས་བྱེད་པ།
གྲུ་གླའམ་རིན་གོང༌།
འགྲུལ་བཞུད་བྱ་ཡུལ་མཐའ་མ།
ཐོན་ཚེས།
འགྲུལ་བཞུད་ཀྱི་རིམ་པ།
དུས་ཚོད་ཅི་ཙམ་འགོར་མིན་སོགས།
གལ་ཏེ་མི་ཕལ་མོ་ཆེ་ལ་སོ་སོའི་མི་ཚེའི་ནང་གལ་གནད་ཆེ་བའི་དམིགས་
ཡུལ་གཅིག་གང་ཡིན་ཞེས་དྲིས་ན། ཁོ་ཚོས་ལན་གསལ་ཁ་མེད་པ་རེ་སྟེར་སྲིད།
དཔེར་ན། ལས་དོན་གྲུབ་འབྲས་ཐོན་པ་ཞིག ཡང་ན་སྐྱིད་པོ་ཡོང་བ་ཞིག ཡང་
ན་མི་ཚེ་ཡག་པོ་སྐྱེལ་ཐུབ་པ་ཞིག་སོགས་ཀྱི་ལན་འདེབས་ངེས་རེད། འདི་དག་
རྣམས་ཚང་མ་ཡིད་སྨོན་ནམ་རེ་འདོད་ཙམ་ལས་གསལ་ཁ་ཡོད་པའི་དམིགས་
ཡུལ་རྩ་བ་ནས་མ་རེད། དམིགས་ཡུལ་ནི་དབྱིན་སྐད་དུ་SMART ཡིག་འབྲུ་རེ་
རེར་སྦྱར་བའི་ཚིག་རེའི་གོ་དོན་ཚང་བ་ཞིག་དགོས།
༡ ངེས་ཅན་ཡིན་པ། (Specific) ང་ལྗིད་ཚད་ཉུང་དུ་གཏོང་འདོད་ཡོད་ཅེས་
པའི་བརྗོད་པ་འདི་ཡིད་སྨོན་ཙམ་ཡིན་པ་ལས་དམིགས་ཡུལ་མ་རེད།
ངས་ཉིན་གྲངས་༩༠ ནང་ཚུད་དུ་ལྗིད་ཚད་རྒྱ་མ་༡༠ ཡང་དུ་གཏོང་ཐུབ་པ་
བྱེད་ཀྱི་ཡིན་ཞེས་བརྗོད་ན་དམིགས་ཡུལ་དུ་འགྱུར་བ་རེད།
༢ འཇལ་རྒྱུ་ཡོད་པ། (Measurable) ཚད་འཇལ་རྒྱུ་མེད་ན་གྲུབ་འབྲས་སྨིན་
ཐུབ་ཀྱི་མ་རེད། ཚད་འཇལ་བ་དེ་ཕྱོགས་གཞན་ཞིག་ནས་དམིགས་ཡུལ་
སྒྲུབ་པའི་བརྒྱུད་རིམ་ལ་བྱ་ར་བྱེད་པ་རེད།
༣ སྒྲུབ་ཐུབ་རུང་ཡིན་པ། (Achieveable) སོ་སོའི་དམིགས་ཡུལ་ཅི་ཙམ་མཐོ་
ཡང་སྒྲུབ་རུང་བ་ཞིག་ངེས་པར་དུ་དགོས། དམིགས་ཡུལ་མཐོ་དྲགས་ནས་
སྒྲུབ་པར་དཀའ་བས་རང་ཉིད་སེམས་ཞུམ་དུ་མི་འཇུག་པ་དགོས།
༤ དངོས་ཡོད་དང་འཚམ་པ། (Realistic) གལ་ཏེ་ཁྱེད་རང་གི་ལྗིད་ཚད་རྒྱ་
མ་༥༠ ཉིན་གྲངས་༣༠ ནང་ཚུད་དུ་ཡང་དུ་གཏོང་རྒྱུའི་དམིགས་ཡུལ་
བཟུང་ན་དངོས་ཡོད་དང་མ་འཚམ་པ་རེད།
༥ དུས་ཚོད་ངེས་ཅན་ཡོད་པ། (Time bound) དམིགས་ཡུལ་ཐོག་མར་
གཟུང་བ་དང་མཐའ་མཇུག་སྒྲུབ་པའི་དུས་ཚོད་ངེས་ཅན་གཏན་འབེབས་
བྱས་པ་དགོས། དམིགས་ཡུལ་ལ་དུས་ཚོད་ཀྱི་ཆ་ནས་གཤམ་གསལ་
ལྟར་ཡོད།
༡ དུས་ཡུན་ཐུང་ངུའི་དམིགས་ཡུལ། ལོ་གཅིག་གི་ནང་ཚུད།
༢ དུས་ཡུན་འབྲིང་གི་དམིགས་ཡུལ། ལོ་གསུམ་གྱི་ནང་ཚུད།
༣ དུས་ཡུན་རིང་པོའི་དམིགས་ཡུལ། ལོ་ལྔའི་ནང་ཚུད།
དམིགས་ཡུལ་ལོ་ལྔ་ལས་རིང་བ་ཡིན་ཆོག་ཀྱང་དེ་ནི་མི་ཚེའི་དགོས་པ་ལྟ་
བུར་འགྱུར་བ་རེད། དགོས་པ་དེ་ཡང་གལ་ཆེན་པོ་རེད། མི་ཚེའི་དགོས་པ་མེད་
ན་ས་འོག་ཕུག་ལམ་གྱི་སྣང་ཚུལ་ལྟར་ཁྱེད་རང་ལ་དམིགས་ཡུལ་མ་གཏོགས་
གཞན་གང་ཡང་མི་སྣང་བ་ཡོང་ཉེན་ཆེ། དམིགས་ཡུལ་དུས་ཡུན་ཐུང་ངུའི་ནང་དུ་
ཆ་བགོས་བྱུང་ན་སྒྲུབ་སླ་བ་ཡོང་གི་རེད།
མི་ཚེ་རིང་པོ་ཞིག་ལ་བསམ་བློ་བཏང་ནས་སྐྱེལ་ན་ཁག་ཀྱང༌།
ཉི་མ་རེ་རེ་ལ་བསམ་བློ་བཏང་ན་སྟབས་བདེ།
ཅེན་ཇོར་ཌོན་གྱིས།(Gean Gordon)
དམིགས་ཡུལ་ནི་དོ་མཉམ་པ་དགོས། ང་ཚོའི་དམིགས་ཡུལ་ནི་རྩིབས
དྲུག་ཡོད་པའི་འཁོར་ལོ་ནང་བཞིན་རེད།
༡ ནང་མི། བརྩེ་བའི་ནང་མིས་ང་ཚོ་འཚོ་བའི་དགོས་པ་དང་འཚོ་རུ་འཇུག་
པ་རེད།
༢ དཔལ་འབྱོར། ང་ཚོའི་མདུན་ལམ་དང་དངུལ་གྱིས་ཉོ་སྒྲུབ་ཐུབ་པའི་ཅ
ལག་གི་ཚབ་མཚོན་གྱི་ཡོད།
༣ ཕྱི་གཟུགས་པོའི་གནས་བབ། ཕྱི་གཟུགས་པོའི་འཕྲོད་བསྟེན་མེད་ན་གང་
ཡང་མི་ཡོང་།
ནང་སེམས་ཀྱི་གནས་བབ། ནང་སེམས་ཀྱི་གནས་བབ་ཀྱིས་ང་ཚོའི་
ཤེས་ཡོན་དང་རྣམ་དཔྱོད་ཀྱི་རྩལ་མཚོན་པ་རེད།
༥ སྤྱི་ཚོགས་ཀྱི་གནས་བབ། མི་སྒེར་པའམ་སྒྲིག་འཛུགས་ཚང་མར་སྤྱི་
ཚོགས་ཀྱི་འགན་འཁུར་ཡོད་རེད། དེ་མེད་ན་སྤྱི་ཚོགས་ཉམས་འགྲོ་བ་རེད།
༦ བཟང་སྤྱོད། ཁྱེད་རང་གི་གནས་སྟངས་ཀྱིས་ཀུན་སྤྱོད་དང་གཤིས་ཀ་
མཚོན་པ་རེད།
རྩིབས་འདི་དྲུག་ནས་གང་རུང་ཞིག་ལ་སྙོམ་སྒྲིག་གམ་དོ་མཉམ་པ་མ་བྱུང་
ན་ཁྱེད་རང་གི་མི་ཚེ་དོ་མ་མཉམ་པར་འགྱུར་བ་རེད། གལ་ཏེ་རྩིབས་དྲུག་པོ་དེ་
དག་ལས་གཅིག་མ་ཚང་ན་ཁྱེད་རང་གི་མི་ཚེ་གང་འདྲ་ཞིག་ཏུ་འགྱུར་ངེས་ཡིན་
པའི་སྐོར་ལ་འཁྱུག་ཙམ་བསམ་བློ་ཐོངས་དང༌།
བྱུང་སོང་ཁ་འཐབ་ཀྱི་ལྷག་འཕྲོས། ཕྱི་ལོ་༡༩༢༣ ལོར་འཛམ་བུ་གླིང་
གི་མི་ཕྱུག་ཤོས་བརྒྱད་མཉམ་དུ་ཐུག་འཕྲད་བྱུང་བ་རེད། ཁོ་པ་རྣམས་ཀྱི་ཕྱོགས་
བསྡོམས་བྱས་པའི་རྒྱུ་ནོར་ནི་སྐབས་དེའི་ཨ་མི་རི་ཀའི་གཞུང་གི་རྒྱུ་ནོར་ལས
བརྒལ་བ་ཆགས་ཡོད། མི་འདི་རྣམས་ཀྱིས་སོ་སོའི་མི་ཚེ་སྐྱེལ་སྟངས་དང་རྒྱུ་
ནོར་གསོག་སྟངས་ངེས་པར་དུ་ཤེས་ཀྱི་ཡོད་རེད། འོན་ཀྱང་ཁོ་པ་རྣམས་ལ་ལོ་
༢༥ རྗེས་ལ་གནས་ཚུལ་ཇི་བྱུང་ལ་ཞིབ་དཔྱོད་བྱེད་དགོས།
༡ དྭངས་ལྕགས་བཟོ་གྲྭ་ཆེ་ཤོས་ཀྱི་ཚོགས་གཙོ་སྐུ་ཞབས་Charles Schwab
ཚོང་ཧ་ལོག་ནས་མ་རྩ་རྡིབ་པ་དང་དངུལ་བུན་འཇལ་རྒྱུ་ཕར་བཞག མ་
འདས་པའི་ལོ་ལྔའི་རིང་བུ་ལོན་བླངས་ནས་སྡོད་དགོས་བྱུང་ཡོད།
༢ རླངས་སྣུམ་བཟོ་ཚོང་ཆེ་ཤོས་ཀྱི་ཚོགས་གཙོ་སྐུ་ཞབས་Howard Hub-
son སྨྱོན་པ་ཆགས་པ་རེད།
༣ རྒྱུན་མཁོའི་དངོས་རིགས་ཀྱི་ཚོང་པ་ཆེ་ཤོས་སྐུ་ཞབས་Arthur Cutton
བུན་འཇལ་མ་ཐུབ་པར་འདས་གྲོངས་སུ་གྱུར།
༤ New York རྒྱུ་ཆའམ་ཚོང་ཟོག་ཉོ་ཚོང་གི་ཚོགས་གཙོ་སྐུ་ཞབས་Ri
Whitney བཙོན་ཁང་དུ་བཅུག
༥ ཨ་རིའི་སྲིད་འཛིན་གྱི་བཀའ་ཤག་གི་འཐུས་མི་སྐུ་ཞབས་Albert Fall ལ་
བཙོན་ཁང་ནས་དགོངས་སེལ་ཐོབ་ནས་ཁྱིམ་དུ་འདས་གྲོངས་གྱུར།
༦ Wall Street ཁྲོམ་རའི་ཚོང་པ་ཆེ་ཤོས་སྐུ་ཞབས་Jessie Livemore རང་
ཤི་བརྒྱབ་པ་རེད།
༧ འཛམ་གླིང་གི་ཚོང་ལས་དབང་འཛིན་པ་ཆེ་ཤོས་ཀྱི་ཚོགས་གཙོ་སྐུ་
ཞབས་Ivar Krueger རང་ཤི་བརྒྱབ་པ་རེད།
༨ འཛམ་གླིང་ཞི་འགྲིག་དངུལ་ཁང་(Bank of International Settlement)གི་
ཚོགས་གཙོ་སྐུ་ཞབས་Leon Fraser རང་ཤི་བརྒྱབ་པ་རེད།
ཁོང་རྣམས་ཀྱིས་མི་ཚེ་ཇི་ལྟར་སྐྲུན་སྟངས་བརྗེད་པ་རེད། ལོ་རྒྱུས་འདི་
དག་གིས་དངུལ་ནི་ཉེས་པ་ཀུན་གྱི་རྩ་བ་རེད་ཅེས་པའི་བརྗོད་པ་འདི་བདེན་པ་མ་
ཡིན་པ་དེབ་འདི་ཀློག་པ་པོ་རྣམས་ལ་གསལ་སྤྲོད་བྱེད་པ་རེད། དངུལ་གྱིས་ཁོང་
རྣམས་ལ་དཀའ་ངལ་བཟོས་པ་མ་རེད། དངུལ་གྱིས་ལྟོགས་པ་རྣམས་ལ་ལྟོ་དང༌།
ནད་པ་རྣམས་ལ་སྨན། དབུལ་པོ་རྣམས་ལ་གྱོན་ཆས་སྤྲོད་པ་རེད། དངུལ་ནི་ཚོང་
གི་བརྒྱུད་ལམ་མམ་ཟམ་པ་རེད། ཁོ་པ་ཚོ་ཉམས་ཉེས་བྱུང་བའི་རྒྱུ་མཚན་ངོ་མ་ནི་
ཁོ་ཚོས་དཔལ་འབྱོར་གྱི་རྩིབས་མ་གཏོགས་རྩིབས་གཞན་ལྔ་རྩིས་མེད་བཏང་བ་
ལས་བྱུང་བ་རེད།
ང་ཚོ་ལ་ཤེས་ཡོན་གྱི་དགོས་མཁོ་མི་འདྲ་བ་གཉིས་ཡོད། ཤེས་ཡོན་
གཅིག་གིས་འཚོ་བ་གང་གིས་སྦྱོར་ཚུལ་དང་། ཅིག་ཤོས་ཀྱིས་མི་ཚེ་ཇི་ལྟར་སྐྱེལ་
ཚུལ་སློབ་དགོས། མི་འགའ་ཞིག་གིས་སོ་སོའི་ལས་དོན་ལ་རྩེ་གཅིག་ཏུ་གཞོལ་
ཏེ་རང་ཉིད་ཀྱི་ནང་མི་དང༌། འཕྲོད་བསྟེན། སྤྱི་ཚོགས་ཀྱི་འགན་ལྷོད་གཡེང་དུ་
གཏོང་བ་རེད། འོན་ཀྱང་དེ་ལས་ལྡོག་སྟེ་ཁོ་ཚོས་དེ་ལྟར་བྱེད་པ་ནི་ནང་མི་དང༌།
སྤྱི་ཚོགས་ཀྱི་དོན་དུ་ཡིན་ཞེས་ལན་འདེབས་བྱེད། ང་ཚོ་སྔ་དྲོ་ལས་ཀར་འགྲོ་དུས
ཕྲུ་གུ་རྣམས་ཉལ་ནས་སྡོད་པ་དང་། དགོང་དྲོ་ནང་དུ་ལོག་སྐབས་ཁོ་ཚོ་ཉལ་ནས་
སྡོད། དེ་ལྟར་བྱེད་མུས་ལོ་ཉི་ཤུ་འདས་རྗེས་ཁོ་ཚོ་ནང་ནས་ཐོན་ཟིན་པས་ནང་དུ་
ནང་མི་ལྷག་མེད་པ་ནི་སེམས་ཕམ་དགོས་པ་ཞིག་རེད།
སྤུས་ཀ་མ་གཏོགས་གྲངས་འབོར་མི་དགོས། ནང་མིའི་མཉམ་དུ་དུས་ཚོད་
གྲངས་འབོར་ཅི་ཙམ་བཏང་བ་མ་ཡིན་པར་སྤུས་ཀ་ཅི་ཙམ་བཏང་བ་གལ་གནད་
ཆེ་བ་ཡིན་པའི་སྐོར་ང་ཚོས་གོ་ཐོས་ཡོད་པ་ནི་ཡོངས་གྲགས་རེད། དེ་བདེན་པ་
ཡིན་མིན་ཡུད་ཙམ་བསམ་བློ་ཐོངས་དང་། ཁྱེད་རང་ཟ་ཁང་ཡག་ཤོས་ཤིག་ཏུ་
ཕྱིན་པའི་ཁུལ་བྱས་པར་ཟ་ཁང་གི་ལས་བྱེད་པས་ཁྱེད་རང་ལ་དབྱིན་ཡུལ་གྱི་
དངུལ་གྱི་གྲི་ཆུང་དང༌། ཐུར་མ། ཚེབ་ཐུར། ཕཱ་རཱན་སིའི་དཀར་ཡོལ་གྱི་ཡོ་ཆས།
སུད་སཱིའི་ཅོག་ལེཌེ་སོགས་གུས་བཀུར་ཆེན་པོས་བཏེགས། ཁྱེད་རང་གིས་
གསེར་རྩིས་བརྒྱན་པའི་ཟས་སྣའི་ཐོ་གཞུང་ལ་བལྟས་ནས་མེར་བསྲེག་བཏང་བའི་
བྱ་ཤ་ཞིག་མངགས་མ་ཐག་ཏུ་ཞབས་ཞུ་བས་བྲོ་བ་ཧ་ཅང་ཞིམ་པོ་ཡོད་པའི་བྱ་
ཤ་གྲུ་བཞི་མ་ཆུང་ངུ་ཞིག་འདེགས་འབུལ་ཞུས་པ་བཞིན་ཟོས་པའི་རྗེས་སུ་ང་ལ་
འདི་མ་གཏོགས་ཐོབ་ཀྱི་མ་རེད་དམ། ཞེས་དྲིས་པར་ཞབས་ཞུ་བ་དེས། འདི་ནི་
གྲངས་འབོར་རམ་མང་ཉུང་གི་སྐོར་མ་རེད། འོན་ཀྱང་སྤུས་ཀའི་གནད་དོན་རེད་
ཅེས་ལན་འདེབས་བྱས།
ལོ་རྒྱུས་འདིའི་བསླབ་བྱ་གང་ཡིན་གསལ་པོ་ཆགས་པའི་རེ་བ་ཡོད།
ཚོའི་ནང་མི་ལ་གྲངས་འབོར་དང་སྤུས་ཀ་གཉིས་ཀ་དགོས། ཁྱེད་རང་གིས་དུས
ཚོད་ཀྱི་སྤུས་ཀ་ངེས་བརྟན་བཟོ་མི་ཐུབ། ང་ཚོས་གཅིག་གིས་གཅིག་ལ་དུས་ཚོད་
ཡག་པོ་ཞིག་གཏོང་གི་ཡིན་ཞེས་ཁྱེད་རང་གིས་བརྗོད་ཐུབ་ཀྱི་མ་རེད། དུས་ཚོད་
ཡག་པོ་བྱུང་བའི་གནས་བབ་ཉམས་མྱོང་ཡུན་རིང་བྱུང་བའི་བརྒྱུད་རིམ་ལས་
འདོན་ཐུབ་ཀྱི་རེད། གལ་ཏེ་དར་མ་རྣམས་ལ་ཁོ་པ་ཚོའི་བྱིས་པའི་སྐབས་ཀྱི་དུས་
ཚོད་ཡག་ཤོས་གང་ཡིན་དྲན་པ་བྱེད་དགོས་ཞེས་སྨྲས་ན། ཁོ་ཚོས་སོ་སོའི་ཨ་
མ་ལགས་ནས་ཆུ་མངར་མོ་གནང་བ་དང་། གཟུགས་པོ་བདེ་པོ་མེད་པའི་སྐབས་
སྒྲུང་གསུངས་པ་དྲན་གསོ་ཡོང་ངེས་རེད། སོ་སོའི་གྲོགས་པོ་དང་ནང་མི་མཉམ་
དུ་དམིགས་བསལ་འབྲེལ་བ་དཔེར་ན་དགོད་བྲོ་སློང་བ་དང༌། སེམས་ཤུགས་
འཕར་བའི་ཆེད་དུ་འཛུམ་མདངས་སྟོན་པ། དཀའ་ངལ་ཆེ་བའི་དུས་སུ་གྲོགས་
པོས་རོགས་ཕན་སྒྲུབ་པ་སོགས་དུས་ཚོད་གལ་གནད་ཆེ་བ་རེད།
འཕྲོད་བསྟེན། དཔལ་འབྱོར་བསྡུ་འགོད་བྱེད་པའི་བརྒྱུད་རིམ་ནང་དུ་ཁྱེད་
རང་གི་འཕྲོད་བསྟེན་མེད་པར་ཆགས། དེ་ནས་འཕྲོད་བསྟེན་སླར་གསོའི་ཆེད་དུ་
དཔལ་འབྱོར་མེད་པར་ཆགས་པ་རེད།
སྤྱི་ཚོགས་ཀྱི་འགན་ཁུར། ང་ཚོས་དཔལ་འབྱོར་བསྡུ་འགོད་བྱེད་པའི་
སྐབས་སྤྱི་ཚོགས་ཀྱི་འགན་འཁུར་བརྩི་མེད་དུ་བཏང་ནས་སྤྱི་ཚོགས་ཀྱི་གནས
བབ་ཞན་དུ་སོང་ན་ང་ཚོ་ཚང་མ་གནོད་འཚེ་ཕོག་ཡུལ་དུ་གྱུར་པ་རེད།
ཁྱེད་རང་གི་དམིགས་ཡུལ་ལ་ཞིབ་གཤེར་གཏོང་དགོས། མི་ཞིག་གིས་མེ་
མདའི་འབེན་ལ་གཟས་ན་མ་འཕོག་པ་མེད་ཀྱང་། དམིགས་ཡུལ་དམའ་བོ་གཟུང་
བ་ནི་ནོར་འཁྲུལ་ཆེ་ཤོས་དེ་རེད། རྒྱལ་ཁ་འཐོབ་མཁན་ནམ་གྲུབ་འབྲས་སོན་
མཁན་རྣམས་ཀྱིས་ལས་དོན་གྱི་དགོས་པ་མཐོང་བ་དང༌། ཕམ་ཉེས་ཅན་ནམ་གྲུབ་
འབྲས་མ་སོན་མཁན་རྣམས་ཀྱིས་བར་ཆད་མཐོང་བ་རེད། དམིགས་ཡུལ་ནི་རང་
ཉིད་ལ་ཁ་གཏད་གཅོག་པ་དང་སྤྲོ་བ་སྤེལ་ཐུབ་པ་དགོས། ཡིན་ནའང༌། རེ་སྟོང་མི་
ཡོང་བའི་ཆེད་དུ་དངོས་ཡོད་གནས་བབ་ལས་མ་བརྒལ་བ་དགོས། ང་ཚོས་ལས་
ཀ་གང་ཞིག་བྱས་ཀྱང་དམིགས་ཡུལ་དང་ཉེ་རུ་གཏོང་བའམ་དེ་དང་ཐག་རིང་དུ་
གཏོང་བ་གང་རུང་བྱེད་པ་རེད།
གཤམ་གསལ་གནད་དོན་ལ་གཞིགས་ནས་དམིགས་ཡུལ་རེ་རེ་ལ་དཔྱད་
པ་བྱེད་དགོས།
༡ དམིགས་ཡུལ་དེ་བདེན་པ་རེད་དམ།
༢ དེ་ནི་འབྲེལ་ཡོད་ཚང་མ་ལ་ཉེ་རིང་མེད་པ་རེད་དམ།
༣ དེས་འབྲེལ་བ་བཟང་པོ་སྐྲུན་ཐུབ་ཀྱི་འདུག་གམ།
དེས་ང་ལ་འཕྲོད་བསྟེན་དང༌། རྒྱུ་ནོར། སེམས་ལ་ཞི་བདེ་སྐྲུན་ཐུབ་ཀྱི་
འདུག་གམ།
༥ དེ་ནི་ངའི་དམིགས་ཡུལ་གཞན་དང་མཐུན་པ་རེད་དམ།
༦ དེའི་ཐོག་ངས་ཁ་ཆད་བྱེད་ཐུབ་བམ།
འོག་ཏུ་བཀོད་པ་རྣམས་ནི་དམིགས་ཡུལ་མི་སྒྲུབ་པའི་དཔེ་མཚོན་རེད།
ཀ གལ་ཏེ་ལག་ཏུ་དངུལ་མེད་པའི་མི་ཞིག་གི་དམིགས་ཡུལ་དེ་འཕྲོད་བསྟེན་
སྤུས་དག་པོ་བཟོ་རྒྱུ་ཡིན་པ་ནི་ངེས་པར་དུ་ཡོང་རྒྱུ་མེད་པ་ཞིག་རེད། དེ་
ལྟ་བུའི་དམིགས་ཡུལ་ནི་གྲུབ་འབྲས་བྲལ་བ་དང་དམིགས་ཡུལ་གཞན་
དང་མི་མཐུན་པའི་དཔེ་མཚོན་རེད།
ཁ། མི་ཞིག་འཛམ་གླིང་ནང་ཕྱུག་ཤོས་ཆགས་ཀྱང་ནང་མི་དང༌། འཕྲོད་བསྟེན་
བརླགས་ན་དེ་ནི་རིན་ཐང་ལྡན་པ་ཞིག་མ་རེད། དེ་ནི་བདེན་པ་མ་རེད་དམ།
ག མི་ཞིག་གིས་སྨྱོ་རྫས་ཉོ་ཚོང་བྱས་པ་ལ་བརྟེན་ནས་ཨ་སྒོར་ས་ཡ་མང
པོ་བཟོ་ཐུབ་ཀྱང་མི་ཚེ་ལྷག་མ་ཁྲིམས་འོག་ནས་ཐར་ཆེད་བྲོས་ཡིབ་བྱེད་
དགོས་བྱུང་བ་ནི་སྤྱི་ཚོགས་ཀྱིས་ཉེས་འཛུགས་བྱེད་འོས་པ་དང་། ཁྲིམས
འགལ་ཡིན་པ། སེམས་ཀྱི་ཞི་བདེ་དང་གྲགས་པ་མེད་པར་བཟོས་པ་རེད།
གོང་གི་དྲི་བ་དྲུག་པོ་རྣམས་བཀོད་ནས་ཁྱེད་རང་གི་དམིགས་ཡུལ་རེ་རེ་ལ་
དཔྱད་པ་བྱས་ཏེ་དམིགས་ཡུལ་རྣམས་ནང་ཁུལ་རྒྱབ་འགལ་དུ་མི་འགྲོ་བ་དགོས་
རྒྱུ་ངེས་བརྟན་བཟོ་དགོས
ལས་འགུལ་མེད་པའི་དམིགས་ཡུལ་ནི་རྨི་ལམ་དང་འདྲ་བ་རེད། ལས་
འགུལ་གྱིས་རྨི་ལམ་དམིགས་ཡུལ་དུ་བསྒྱུར་བ་རེད། གལ་ཏེ་མི་ཞིག་གིས་
དམིགས་ཡུལ་བོར་བརླག་སོང་ཡང་ཁོ་པ་དམིགས་ཡུལ་མ་སྒྲུབ་མཁན་དུ་འགྱུར་
གྱི་མ་རེད། དུས་འགྱངས་བྱུང་བ་ནི་ཕམ་ཉེས་བྱུང་བའི་གོ་དོན་མ་རེད། དེ་ནི་
སོ་སོའི་ལས་འགུལ་གྱི་འཆར་གཞི་ལ་འགྱུར་བ་གཏོང་འོས་བཏང་ནས་སོ་སོའི་
དམིགས་ཡུལ་དུ་འབྱོར་དགོས་པའི་དོན་རེད།
པར་ཆས་ཀྱིས་པར་སྤུས་ཀ་ལེགས་པོ་རྒྱག་ཐུབ་པའི་ཆེད་དུ་དམིགས་
གཏད་ངེས་པར་ལེན་དགོས་པ་བཞིན་ང་ཚོ་སོ་སོའི་མི་ཚེ་ཡག་པོ་བཟོ་བའི་ཆེད་
དུ་དམིགས་ཡུལ་ངེས་པར་དུ་གཟུང་དགོས།
ཁྱེད་རང་གིས་གནད་དོན་གང་ཞིག་སྒྲུབ་སྐབས་འཕྲད་པའི་འགལ་རྐྱེན་
འགའ་ཞིག་ལ་བརྟེན་ནས་དུས་ཚོད་རིང་པོ་འགོར་བར་ཞེད་སྣང་སྐྱེས་མི་ཉན།
དུས་ཚོད་ནི་གང་ལྟར་ཡང་རྫོགས་པ་ནང་བཞིན་ང་ཚོའང་དེ་བཞིན་རེད། འོན་
ཀྱང་རྫོགས་བཞིན་པའི་དུས་ཚོད་དེ་ཉིད་བེད་སྤྱོད་ཧ་ཅང་ཡག་པོ་གང་ཐུབ་ཐུབ་
གཏོང་དགོས། ཞེས་སྐུ་ཞབས་ཨལ་ནཱ་ཡེ་ཀྲིངྒལ་(Earl Nightingale)ལགས་ཀྱིས་
གསུངས།
དམིགས་ཡུལ་ནི་ང་ཚོའི་བཟང་སྤྲོད་དང་མཐུན་པ་དགོས། དམིགས་ཡུལ་
གྱིས་མི་ཚེའི་དགོས་པ་སྐྲན་པ་རེད། དེ་ནི་གྲུབ་འབྲས་སོན་པའི་གོམ་པ་དང་པོ་དེ་
རེད། རང་ཉིད་གནམ་གྱི་ཟླ་བ་ཆགས་པའི་དམིགས་ཡུལ་གཟུང་དགོས། གལ་ཏེ་
ཟླ་བ་མ་ཆགས་ཀྱང་སྐར་མ་ཞིག་ཆགས་ཀྱི་རེད།
ཁྱེད་རང་གི་མིག་གཏད་དམིགས་ཡུལ་ཐོག་ཏུ་མ་བཞག་པ་དེ་ཉིད་ནས་
ཞེད་སྣང་ཅན་གྱི་བར་ཆད་རྣམས་མཐོང་གི་རེད། ཅེས་སྐུ་ཞབས་Henry Ford
ལགས་ཀྱིས་གསུངས།
འཛམ་བུ་གླིང་འདིའི་ནང་དུ་ང་ཚོ་ཚང་མར་མི་ཚེའི་དགོས་པ་རེ་ཡོད།
དགོས་པ་དེ་ནི་མི་གཅིག་ནས་གཅིག་ཏུ་མ་འདྲ་བ་རེད། མི་ཚང་མས་རོལ་ཆ
གཅིག་ཉིད་བཏང་ན་རོལ་རྩེད་རུ་ཁག་རྣམས་ཉབ་ཉོབ་ཆེན་པོ་ཆགས་ཀྱི་རེད།
འཆར་གཞི་ཆུང་ངུ་མ་སྒྲིགས། དེ་དག་ལ་མིའི་ཀླད་པ་དཀྲུག་པའི་མིག་
འཕྲུལ་ཡོད་པ་མ་རེད། འཆར་གཞི་ཆེན་པོ་བསྒྲིག་དགོས། རེ་བ་དང་ལས་ཀར་
དམིགས་ཡུལ་མཐོ་པོ་གཟུང་དགོས། ཞེས་སྐུ་ཞབས་གཱ་ནེལ་ཨེ་ཆེ་བྷ་རཱན་ཧཱམ་
(DanielH. Burmham)ལགས་ཀྱིས་གསུངས།
ང་ཚོ་ཡུལ་ལུང་གང་དུ་ཡོད་མེད་ལ་ཁྱད་པར་མེད། ང་ཚོ་ཕྱོགས་གང་དུ་
གོམ་བགྲོད་བྱེད་ཀྱི་ཡོད་པ་ནི་དངོས་འབྲེལ་ཁྱད་པར་ཆེན་པོ་བཟོ་ཡི་ཡོད།
དགོས་པ་རྒྱུ་མཚན་མེད་པའི་ཧུར་བརྩོན་དང་སྙིང་སྟོབས་ནི་ཆུད་ཟོས་རེད།
སེམས་ཁྲལ་གྱིས་དམིགས་ཡུལ་ལོག་པའམ་ཆ་མ་ཚང་བ་གཟུང་དུ་འཇུག དེ་ནི་
ཁྱེད་རང་ལ་མི་དགོས་པའི་རིགས་དེ་དག་མི་ཡོང་བའི་སྐོར་ལ་བསམ་བློ་གཏོང་
བ་ཞིག་རེད།
བྱེད་སྒོ་ནི་བྱ་བ་མཐར་སོན་བྱུང་བ་དང་གཅིག་མཚུངས་མ་རེད།
འགུལ་སྐྱོད་དང་ཡར་རྒྱས་གཉིས་དབར་མ་འཁྲུག་པ་བྱེད་དགོས། འཁྱོམ་
འགུལ་རྟས་འགུལ་སྐྱོད་བྱེད་པ་རེད། འོན་ཀྱང་དེས་ཡར་རྒྱས་གཏོང་གི་མེད།
ཅེས་སྐུ་ཞབས་AlfredA.Montapert ལགས་ཀྱིས་གསུངས།
བྱེད་སྒོ་དང་བྱ་བ་མཐར་སོན་གཉིས་ལ་ཁྱད་པར་ཆེན་པོ་ཡོད། ཁྱད་པར་
འདི་ནི་(France) ཕ་རན་སི་ཚན་རིག་པ་སྐུ་ཞབས་Fabre མཆོག་གིས་མིག་སྟོན་
དག་སྐྱེལ་གནང་ཡོད། ཁོང་གིས་གྲལ་བསྟར་དུ་འགུལ་སྐྱོད་བྱེད་པའི་སྔོ་ཚལ་གྱི་
འབུའི་མཉམ་དུ་བརྟག་དཔྱད་ཅིག་གནང་ཡོད། འབུ་འདི་རྣམས་སོ་སོའི་སྔོན་དུ་
འགྲོ་སྐྱོད་བྱེད་མཁན་དེའི་མཇུག་ཏུ་འགྲོ་བ་རང་གཤིས་སུ་ཡོད་པ་རེད། Fabre
ལགས་ཀྱིས་འབུ་དེ་དག་མེ་ཏོག་ཁོག་མའི་མཐའ་ལྕགས་སྟེང་དུ་བསྒྲིགས་ནས་
བཞག་པ་རེད། འགོ་འཁྲིད་བྱེད་མཁན་སྔོ་འབུ་དེ་གྲལ་གྱི་མཐའ་མཇུག་ཏུ་ཡོད་
རེད། ཁོང་གིས་འབུ་དེ་དག་གི་ལྟོ་ཆས་མེ་ཏོག་ཁོག་མའི་དཀྱིལ་དུ་བཞག་པ་
རེད། སྔོ་འབུ་དེ་དག་གིས་བདུན་ཕྲག་གཅིག་ཙམ་རིང་ཁོག་མའི་མཐའ་ལྕགས་
དེར་སྐོར་བ་སྐོར་བཞིན་བསྡད་པ་རེད། བདུན་ཕྲག་གཅིག་ཙམ་གྱི་རྗེས་སུ་འབུ་
དེ་དག་ལྟོ་ཆས་སོར་མོ་གཉིས་ཀྱི་འཁྲིས་སུ་ཡོད་ཀྱང་མ་རྙེད་པར་ངལ་བ་དང་
ལྟོགས་ནས་ཤི་བ་རེད།
ང་ཚོས་སྔོ་འབུ་དེ་རྣམས་ལས་བསླབ་བྱ་ལེན་དགོས་པ་ཡིན། ཁྱེད་རང་
གིས་འགུལ་སྐྱོད་བྱས་པ་ཙམ་གྱིས་ཁྱེད་རང་ཕྱོགས་ཤིག་ཏུ་འབྱོར་བའི་ཁྱབ་པ་
མེད། སོ་སོའི་བྱེད་སྒོ་དེ་མཐར་སོན་ཡོང་མིན་གྱི་དཔྱད་པ་ངེས་པར་བྱེད་དགོས།
མི་ཞིག་ཁོ་རང་གི་བཟའ་ཟླའི་མཉམ་དུ་སྣུམ་འཁོར་གཏོང་བཞིན་ཕྱི་རོལ་དུ་འགྲོ་
སྐབས་བཟའ་ཟླ་དེས། ང་ཚོའི་ལམ་ཁ་ནོར་སོང་ཞེས་སྨྲས་པར་ཁྱོ་དེས། གང་ཡང་
ཡོད་མ་རེད། ངོས་གཉིས་སྐྱིད་པོ་གཏོང་གི་ཡོད། གལ་ཏེ་ང་ཚོ་བྱེད་སྒོ་དང་བྱ་བ་
མཐར་སོན་དབར་འཁྲུགས་ན་ང་ཚོས་སྐྱིད་པོ་གཏོང་ཐུབ་ཀྱང་གྲུབ་འབྲས་སོན་པ་
གང་ཡང་ཡོང་གི་མ་རེད།
གོ་དོན་མེད་པའི་དམིགས་ཡུལ། ཞིང་པ་ཞིག་ལ་ཁྱི་ཞིག་ཡོད་པ་དེས་
ལམ་ཟུར་དུ་སྣུམ་འཁོར་བསྒུགས་ནས་སྡོད་པ་རེད། སྣུམ་འཁོར་ཞིག་དེར་ནམ་
སླེབས་པ་དང་ཁྱི་དེས་དེར་ཟུག་པ་དང་། དེ་ལས་མགྱོགས་པ་ཡོང་ཆེད་ལམ་ཟུར་
དུ་རྒྱུགས་པ་རེད། ཉིན་ཞིག་ཁྱིམ་མཚེས་ཤིག་གིས་ཞིང་པ་དེ་ལ། ཁྱེད་རང་གི་
ཁྱི་དེས་ཉིན་ཞིག་སྣུམ་འཁོར་གཟུང་ཐུབ་ཀྱི་རེད་བསམ་གྱི་འདུག་གམ་ཞེས་དྲིས་
པར་ཞིང་པ་དེས། གནད་དོན་འདིས་ང་ལ་ཁྱད་པར་བཟོ་ཡི་མི་འདུག གལ་ཏེ་
ཁྱི་འདིས་སྣུམ་འཁོར་ཞིག་གཟུང་ཐུབ་ན་སྣུམ་འཁོར་དེ་ལ་གང་འདྲ་ཞིག་བྱེད་ཀྱི་
ཡོད་མེད་དེས་ང་ལ་ཁྱད་པར་བཟོ་ཡི་འདུག་ཅེས་ལན་འདེབས་བྱས་པ་རེད།
མི་ཕལ་མོ་ཆེས་ཁྱི་དེ་ལྟ་བུ་སོ་སོའི་མི་ཚེའི་ནང་དུ་གོ་དོན་མེད་པའི་
དམིགས་ཡུལ་བཟུང་བ་རེད་དོ།། །།
ལག་བསྟར་བྱེད་ཐབས།
གཟའ་རྗེས་མར་འཆར་གཞི་ཧ་ལས་པའི་ཡག་པོ་ཞིག་ཡོད་པ་ལས། ད་ལྟ་
འཆར་གཞི་བཟང་པོ་ཞིག་ལག་བསྟར་བྱས་ན་ལེགས།ཞེས་དམག་དཔོན་ཇོར་ཇེ་
ཨེ་སེ་པེ་ཀྲོན་(Gen.George S.Patton) ལགས་ཀྱིས་གསུངས།
༡ གྲུབ་འབྲས་སོན་ཞེས་པ་གང་ཡིན་འགྲེལ་བཤད་རྒྱོབ། ཁྱེད་རང་ལྟར་ན་
གྲུབ་འབྲས་སོན་པ་མ་ཡིན་པ་དེ་ཅི་འདྲ་རེད་དམ།
༢ ཁྱེད་རང་གིས་གྲུབ་འབྲས་སོན་པའི་ཆེད་དུ་གཟུང་རྒྱུའི་དམིགས་ཡུལ་
རྣམས་ཐོ་འགོད་བྱོས་དང་། དམིགས་ཡུལ་འདི་དག་གལ་ཆེན་པོ་ཇི་ལྟར་
རེད་དམ།
༣ ཁྱེད་རང་གིས་ཟླ་བ་གཅིག་དང་། ལོ་གཅིགལོ་གསུམ། ལོ་ལྔའི་ནང་སྒྲུབ་
ཐུབ་པའི་དམིགས་ཡུལ་ངེས་ཅན་གང་དང་གང་ཡིན་ངོས་འཛིན་བགྱིས་
ཏེ་དམིགས་ཡུལ་འདི་དག་བསྒྲུབ་པའི་ཕྱིར། ད་ལྟ་ཉིད་ནས་འགོ་འཛུགས་
ཀྱིས་དམིགས་ཡུལ་རེ་རེའི་སྒྲུབ་ཐབས་དང་འཇལ་ཐབས། དུས་ཚོད་ངེས་
ཅན་བཅས་སྙིང་བསྡུས་རེ་ཐོ་འགོད་བྱེད་དགོས།
དམིགས་ཡུལ། དམིགས་ཡུལ་སྒྲུབ་ཆེད་དགོས་ངེས་ཀྱི་བྱེད་སྒོ།
ཟླ་བ་གཅིག་གི་ནང་།
ལོ་གསུམ་གྱི་ནང༌།
ལོ་ལྔའི་ནང༌།

ལེ་ཚན་བཅུ་གཅིག་པ།
བཟང་སྤྱོད་དང་འཆར་སྣང༌།
(ཡང་དག་པའི་རྒྱུ་མཚན་གྱི་ཆེད་དུ་ཡང་དག་པའི་བྱེད་སྒོ་སྤེལ་བ།)

ད་ལྟ་ང་ཚོའི་འགན་ནི་འདས་པ་ལ་བསྙོན་དཀྲི་བྱེད་རྒྱུ་མ་ཡིན་པར་མ་
འོངས་པའི་ཁ་ཕྱོགས་གཏན་འབེབས་བྱེད་རྒྱུ་དེ་རེད། ཅེས་སྐུ་ཞབས་John F.
Kennedyམཆོག་གིས་གསུངས།
ཕྲུ་གུ་སྐྱེས་པའི་སྐབས་དགའ་ཚོར་སུས་བྱེད་ཀྱི་ཡོད་དམ། ཕ་མ་
དང་། གཉེན་ཚན། གྲོགས་པོ་རྣམས་ཀྱིས་བྱེད། འོན་ཀྱང་དེ་སྐབས་ངུ་མཁན་
སུ་རེད་དམ། ངུ་མཁན་ཕྲུ་གུ་རང་ཉིད་རེད། ཡིན་ནའང་ང་ཚོ་འཆི་བའི་སྐབས་དེ་
ལྡོག་པ་རེད། ང་ཚོས་འཛམ་བུ་གླིང་འདི་ལ་སྲི་ཞུ་ལེགས་པར་བསྒྲུབས་པ་
ལ་བརྟེན་ནས་འཛམ་བུ་གླིང་འདི་གནས་སྡོད་བྱེད་ཡུལ་སྔོན་ལས་ལེགས་པ་ཞིག་
ཏུ་སྐྲུན་ཐུབ་པ་བྱུང་བའི་ཡིད་ཚིམ་དང་བཅས་དགའ་ཚོར་བྱེད་མཁན་དུ་གྱུར་པ་
དང༌། འཛམ་བུ་གླིང་པ་རྣམས་ཀྱིས་ཁོ་ཚོའི་གནད་ཡོད་མི་ཆེན་གཅིག་མེད་པ་
ཆགས་པ་དང་དབུལ་དུ་གྱུར་ནས་ངུ་འབོད་སྒྲོག་པ་བཟོ་དགོས།
ཧིན་དུའི་གྲུབ་མཐའི་ནང་དུ་སྐྱེས་བུ་དམ་པ་རྣམས་ཚེ་སྲོག་བྲལ་སྐབས་
འཆི་བའི་ངོས་འཛིན་བྱེད་ཀྱི་མེད། ཁོང་རྣམས་ཀྱི་མཚན་ཁོ་པ་རྣམས་ཀྱི་མཛད་
རྗེས་བརྒྱུད་དུས་མཐའི་བར་གནས་པར་འདོད་པ་རེད། ཁྱེད་རང་གིས་སྔོན་དུ་
ཐོས་པའི་བསྟོད་ཚིག་རྣམས་དྲན་པ་གྱིས་དང༌། འདས་པའི་མི་ཆེན་རྣམས་ལ་
གུས་བརྩི་བྱེད་སྐབས་མི་ཆེན་དེ་དག་གི་མི་ཚེའི་ནང་དུ་སྙིང་རྗེའི་ཐོག་ནས་གནང་
བའི་ཕྱག་ལས་རྣམས་ཀྱི་སྐོར་གླེང་སློང་བྱེད་པ་ནི་ཡོངས་གྲགས་རེད། སྙིང་རྗེའི་
ཐོག་ནས་བྱས་པའི་བྱེད་སྒོ་ཆུང་ངུ་ཞིག་ཡིན་ནའང་སྣང་མེད་དུ་མི་སྐྱུར་བ་རེད།
དོན་དངོས་སུ་ཁོ་པ་རྣམས་ཀྱི་གནོན་ཤུགས་ཁོ་པ་རྣམས་འདས་གྲོངས་བྱུང་བའི་
རྗེས་སུ་ནུས་པ་ཆེ་རུ་འགྲོ་བ་རེད། དེ་ལྟར་ཡོང་བའི་རྒྱུ་མཚན་ནི་ཁོ་པ་རྣམས་
འདས་གྲོངས་རྗེས་ཁོ་པ་ཚོའི་སྙིང་རྗེའི་ཐོག་ནས་གནང་བའི་ཕྱག་ལས་དེ་དག་གི་
ཕན་ཡོན་རྣམས་ངོས་འཛིན་བྱེད་ཐུབ་པ་རེད།
རང་ཉིད་ལ་ཚུར་ཐོབ་ལ་བརྟེན་ནས་གུས་བརྩི་ཐོབ་པ་སུ་གཅིག་ཀྱང་བྱུང་
མེད། གུས་བརྩི་གང་ཐོབ་པ་ནི་གཞན་ལ་སྤྲད་པ་ལ་བརྟེན་ནས་བྱུང་བ་རེད། ཅེས་
སྐུ་ཞབས་Calvin Coolidgeལགས་ཀྱིས་གསུངས།
ང་ཚོས་བཟང་སྤྱོད་ཀྱི་ལམ་ལུགས་དབྱེ་འབྱེད་ཇི་ལྟར་བྱེད་དམ། བདག་
ཉིད་ཆེན་པོ་གཱན་དྷི་མཆོག་གིས་ཧ་ཅང་ལྕི་བའི་སྡིག་པ་བདུན་གསུངས་ཡོད་པ་
རྣམས་འདི་ལྟར།
༡ རྩོལ་བ་མེད་པའི་རྒྱུ་ནོར།
༢ བསམ་ཤེས་མེད་པའི་སྤྲོ་སྐྱིད།
༣ གཤིས་སྤྱོད་མེད་པའི་ཤེས་ཡོན།
བག་ཡོད་མིན་པའི་ཚོང་ལས།
༥ འགྲོ་བ་མི་ལ་ཕན་པ་མེད་པའི་ཚན་རིག
༦ བློས་གཏོང་མེད་པའི་ཆོས།
༧ རང་ལུགས་མེད་པའི་ཆབ་སྲིད།
གོང་གསལ་ལས་འགལ་བའི་ལམ་ལོག་རེ་རེས་བཟང་སྤྱོད་མེད་པ་སྟོན་གྱི་
ཡོད། ང་ཚོས་བཟང་སྤྱོད་ཡིན་མིན་ཞིབ་དཔྱོད་ཇི་ལྟར་བྱེད་དམ། ངས་ཞིབ་དཔྱོད་
བྱེད་སྟངས་མི་འདྲ་བ་གཉིས་ཡོད་པར་ཡིད་ཆེས་བྱེད་ཀྱི་ཡོད།
འདི་གཉིས་ནང་ནས་ཨ་མ་ཞིབ་དཔྱོད་ནི་མཐར་ཐུག་གི་ཞིབ་དཔྱོད་རེད།
ཁྱེད་རང་གཅིག་པུའམ་གཞན་དང་མཉམ་དུ་ནང་ངམ་ཡང་ན་ལས་ཀ་བྱེད་ས་གང་
རུང་དུ་ལས་ཀ་གང་ཞིག་བྱེད་སྐབས་ལས་ཀ་དེ་བྱེད་རུང་མིན་ཐེ་ཚོམ་བྱུང་བའི་
ཚེ་རང་ཉིད་ལ་དྲི་བ་འདི་ངེས་པར་འགོད་དགོས། གལ་ཏེ་ཨ་མ་ལགས་ཀྱིས་ངས་
ལས་ཀ་འདི་བྱེད་པ་མཐོང་ན་ཁོང་ལ་སྤོབས་པ་ཆེན་པོ་སྐྱེའམ། ཡང་ན་ཁོང་ངོ་ཚ་
ནས་མགོ་བོ་དུད་ནས་སྡོད་དགོས་ཡོང་ངམ། ཞིབ་དཔྱོད་འདིས་བཟང་སྤྱོད་ཡིན་
མིན་གསལ་བཤད་འཕྲལ་དུ་བྱེད།
གལ་ཏེ་ཁྱེད་རང་གིས་ཨ་མ་ཞིབ་དཔྱོད་དམ་ཡིག་རྒྱུགས་འདི་འཕྲོད་ན་
ཡིག་རྒྱུགས་གཞན་རྣམས་མ་འཕྲོད་ནའང་འགྲིག་པ་རེད། གལ་ཏེ་ཡིག་རྒྱུགས་
གཞན་ཚང་མ་འཕྲོད་ཀྱང་ཨ་མ་ཡིག་རྒྱུགས་མ་འཕྲོད་ན་མ་འགྲིག་པ་རེད། གལ་
ཏེ་ཨ་མ་ཞིབ་དཔྱོད་དམ་ཡིག་རྒྱུགས་ཀྱིས་མ་འགྲིག་ན་ཞིབ་དཔྱོད་གཞན་ཞིག་
ཡོད། དེ་ལ་ཕྲུ་གུ་ཞིབ་དཔྱོད་ཟེར། ཁྱེད་རང་གཅིག་པུའམ་གཞན་དང་མཉམ་དུ་
ནང་ཁྱིམ་ཡང་ན་ལས་ཀ་བྱེད་ཡུལ་གང་རུང་དུ་ལས་ཀ་བྱེད་སྐབས་ལས་ཀ་དེ་
བྱེད་རུང་མིན་དོགས་པ་བྱུང་ཚེ་དྲི་བ་འདི་རང་ཉིད་ལ་འགོད་དགོས། ངས་བྱེད་
པའི་ལས་ཀ་འདི་ངའི་ཕྲུ་གུ་རྣམས་ཀྱིས་མཐོང་འདོད་བྱེད་ཚེ་ངས་མཐོང་དུ་འཇུག་
གམ་ཡང་ན་ང་ཁ་སྐྱེངས་ནས་སྡོད་དགོས་སམ། རྒྱུགས་སྤྲོད་དེས་སེམས་ཀྱི་
དོགས་པ་ཚང་མ་འཕྲལ་དུ་སེལ་བར་བྱེད།
ཡིག་རྒྱུགས་འདི་གཉིས་ཀྱིས་མིའི་བཟང་སྤྱོད་གང་ཡིན་གསལ་བཤད་བྱེད་
མི་ཐུབ་ན་གཞན་གང་གིས་ཐུབ་བམ།
ང་ཚོའི་བཟང་སྤྱོད་ཀྱི་ལམ་ལུགས་ལ་འགྱུར་བ་ཇི་ལྟར་འགྲོ་བ་རེད་དམ།
གནད་ལུགས་སྣ་ཚོགས་རྒྱུནདུ་མཐོང་མྱོང་བྱུང་བ་ལ་བརྟེན་ནས་བཟོད་པར་
དཀའ་བའི་གནད་དོན་རྣམས་ལའང་ངོས་ལེན་བྱུང་ནས་རིམ་བཞིན་དུ་བྱེད་སྒོའི་
གྲས་སུ་འཚུད་པ་རེད། བཟོད་པར་དཀའ་བའི་གནད་དོན་དེ་རྣམས་དེ་བྱེད་སྒོའི་
གྲས་སུ་འཕོ་འགྱུར་བྱེད་པའི་གནས་སྐབས་ཡིན་སྟབས་བདེན་པ་དག་སྐྱེལ་
དགོས་པ་རེད།
དུས་ནི་མི་བརྟན་པར་འགྱུར་བཞིན་ཡོད། ང་ཚོས་གཞོན་སྐྱེས་རྣམས་ཀྱི་
གཤིས་སྤྱོད་ཉམས་རྒུད་འགྲོ་བཞིན་པ་ལ་སེམས་ཁྲལ་བྱེད། ཁོ་ཚོ་མཐའ་མ་གང་
འདྲ་ཞིག་ཏུ་ལྷུང་ངམ། ང་ཚོས་ཁོ་ཚོར་མཛུབ་མོ་མ་བཙུགས་གོང་དུ་བསྙོན་དཀྲི
སུ་ལ་བྱེད་དགོས་མིན་བརྟག་དཔྱད་བྱེད་དགོས། བཟང་སྤྱོད་དང་ལེགས་པའི་
ཡོན་ཏན་རྣམས་རྒྱུད་འཛིན་ལས་བྱུང་བ་མ་རེད། དེ་རྣམས་ནི་སྦྱངས་བའམ་སློབ་
གཉེར་བྱས་པ་ལས་བྱུང་བ་རེད། མི་རབས་རྗེས་མ་རྣམས་ལ་བཟང་པོའི་གནོན་
ཤུགས་སྤྲོད་པའི་ཆེད་དུ་ང་ཚོས་གལ་གནད་ཆེ་ཤོས་གང་ཡིན་མ་ནོར་བར་ངོས
འཛིན་བྱེད་ཐུབ་པ་དགོས།
ང་ཚོས་མི་ཚེ་སྐྱེལ་བའི་ཆེད་དུ་གང་བྱེད་པ་དང་། མི་ཚེ་སྐྱེལ་བ་དང་མཉམ་
དུ་གང་བྱེད་པ་གཉིས་ཀྱི་ཁ་གཏད།
དངུལ་གྱིས་ལས་དོན་མི་འདྲ་བ་ཚང་མ་ལ་སྤྲོད་འཇལ་བྱེད་མི་ཐུབ། ཕ་
མས་དངུལ་སྤྲོད་འཇལ་གྱི་གནད་དོན་སེམས་ནང་དུ་མེད་པར་ཕྲུ་གུ་གསོ་སྐྱོང་
བྱེད་པ་རེད། མི་མང་པོ་ལ་དངུལ་ཧ་ཅང་འབོར་ཆེན་པོ་ཡོད་ཀྱང་ཁོ་པ་རྣམས་
ཤིན་ཏུ་དབུལ་པོ་རེད། ང་ཚོའི་དམིགས་ཡུལ་ནི་དངུལ་ཡོད་པ་དང་ཕྱུག་པོ་
ཆགས་རྒྱུ་གཉིས་ཀ་རེད། མི་མང་ཆེ་བའི་མི་ཚེའི་ནང་སྟབས་ཉེས་ཤོས་ནི་དཀའ་
ལས་མི་རྒྱག་པར་དངུལ་བཟོ་འདོད་བྱེད་པ་དེ་རེད།
འཛམ་བུ་གླིང་འདིའི་ནང་གི་དངོས་པོ་ཡག་ཤོས་དང་མཛེས་ཤོས་གང་
ཡིན་པ་དེ་དག་ནི་སེམས་ཀྱིས་ཚོར་བ་མ་གཏོགས་མཐོང་བ་དང་གཟུང་མི་ཐུབ་
པ་རེད། ཅེས་སྐུ་ཞབས་Helen Keller ལགས་ཀྱིས་གསུངས།
ངལ་ཁུར་ཆེན་པོས་མི་ལ་དངུལ་གྱི་རིན་ཐང་སློབ་པ་རེད། ཕ་མ་རྣམས་
ཀྱིས་བསླབ་གཞི་འདི་སོ་སོའི་ཕྲུ་གུ་ལ་སློབ་རྒྱུ་ཧ་ཅང་གལ་ཆེན་པོ་རེད། དངུལ་
གྱི་རིན་ཐང་མ་ཤེས་པར་དངུལ་རྒྱུད་འཛིན་བྱེད་མཁན་ན་གཞོན་རྣམས་ལ་སྙིང་རྗེ་
ཡོང་གི་འདུག སློབ་སྦྱོང་དང་ལམ་སྟོན་མ་བྱུང་བའི་རྐྱེན་གྱིས་ཁོ་པ་རྣམས་ཀྱིས་
བྱ་བ་དང་དངོས་པོ་ཚང་མ་དངུལ་དང་མཚུངས་སྡུར་བྱེད་པ་རེད། ཁོ་པ་རྣམས་
ཀྱིས་བྱ་དངོས་ཡོངས་རྫོགས་དངུལ་གྱིས་ཉོ་ཚོང་བྱེད་ཐུབ་པའི་ངོས་འཛིན་བྱེད་
པ་དེ་ནི་བདེན་པ་ནམ་ཡང་མ་རེད།
གཤིས་སྤྱོད་ནི་རིན་ཐང་བྲལ་བ་རེད། མ་རབས་ཀྱི་བྱེད་འཆར་ཞེས་པའི་
གློག་བརྙན་དེས་གཤིས་སྤྱོད་བྲལ་བའི་རིན་ཐང་སྐོར་གསལ་པོ་སྟོན་གྱི་འདུག
མི་རྣམས་སོ་སོའི་རྣམ་དཔྱོད་ལ་ལྟོས་མེད་ཀྱིས་མཚན་ཐོག་གཅིག་གི་ནང་དུ་
ཕྱུག་པོ་ཆགས་འདོད་བྱས་ཀྱང་དེ་ལྟར་མི་སྒྲུབ། གང་ཡིན་ཞེ་ན། རིན་ཐང་ངོ་
མའམ་བཟང་སྤྱོད་རྣམས་ལ་རིན་གོང་གི་ཚད་མེད་པ་རེད། རིན་ཐང་ལ་གོང་ཚད་
བཞག་མ་ཐག་ཏུ་རིན་ཐང་གི་ཁྱད་འཕགས་ཀྱི་ནུས་པ་བརླག་འགྲོ་བ་རེད། དེ་འདྲ་
བརླགས་པའི་ཚབ་ཁེ་བཟང་གང་གིས་ཀྱང་བསྐང་མི་ཐུབ། དངུལ་དང་དེས་ཉོ་
སྒྲུབ་ཐུབ་པའི་དངོས་པོ་ཡོད་པ་ཡག་པོ་རེད། འོན་ཀྱང་མི་ཚེའི་ནང་གི་རྩ་བ་ཆེ་
ཤོས་(གཤིས་སྤྱོད་)དངུལ་གྱིས་ཉོ་སྒྲུབ་བྱེད་མི་ཐུབ།
དངུལ་གྱིས་ཉོ་མི་ཐུབ་པ། དངུལ་གྱི་སྐོར་གླེང་མོལ་བྱེད་པའི་སྐབས་ཚང་
མར་དོན་དང་ལྡན་པའི་གླེང་མོལ་ཡོང་གི་མེད་པ་རེད། བྱ་དངོས་ཚང་མར་གོང་
ཚད་ཡོད་རེད་ཅེས་ཚང་མས་ཡོངས་གྲགས་སུ་གོ་ཐོས་ཡོང་བ་རེད། དེ་ལྟ་བུའི་
སྐད་ཆ་ཤོད་མཁན་རྣམས་རང་ཉིད་ཚོང་ཟོག་གི་ཁོངས་སུ་གཏོང་བ་རེད། གཤིས་
ཀ་དང༌། དྲང་ཚུགས་བརྟན་པའི་རང་གཤིས་རྣམས་ཚོང་ཟོག་མ་རེད།
དངུལ་གྱིས།
སྐྱོ་སངས་བྱེད་ཐུབ་ཀྱང་དགའ་སྐྱིད་སྐྲན་མི་ཐུབ།
ཉལ་ཁྲི་ཉོ་ཐུབ་ཀྱང་གཉིད་ཉོ་མི་ཐུབ།
དེབ་ཉོ་ཐུབ་ཀྱང་ཤེས་རབ་ཉོ་མི་ཐུབ།
ཆུ་ཚོད་ཉོ་ཐུབ་ཀྱང་དུས་ཚོད་ཉོ་མི་ཐུབ།
མཉམ་དུ་འགྲོགས་རོགས་ཉོ་ཐུབ་ཀྱང་གྲོགས་པོ་ཉོ་མི་ཐུབ།
རྒྱན་གོས་ཉོ་ཐུབ་ཀྱང་མཛེས་སྡུག་ཉོ་མི་ཐུབ།
ལྟོ་ཆས་ཉོ་ཐུབ་ཀྱང་དང་ག་སྐྲུན་མི་ཐུབ།
ཁང་པ་ཉོ་ཐུབ་ཀྱང་ནང་ཉོ་མི་ཐུབ།
སྨན་ཉོ་ཐུབ་ཀྱང་འཕྲོད་བསྟེན་ཉོ་མི་ཐུབ།
སོར་གདུབ་ཉོ་ཐུབ་ཀྱང་ཆང་ས་ཉོ་མི་ཐུབ།
མི་ཚེའི་ནང་ཆག་སྒོ་མི་འདྲ་བ་གཉིས་ཡོད།
༡ ང་ཚོར་དགོས་པའི་དགོས་མཁོ་མི་ཐོབ་པའི་ཆག་སྒོ།
སྡུག་བསྔལ་རང་ཐོག་ཏུ་མྱོང་མཁན་རྣམས་ཀྱི་སྤྱོད་ལུགས་འདི་ལྟར་ཡིན།
ངས་ལས་དོན་སྒྲུབ་ཐུབ་པའི་ནུས་སྟོབས་ཤིག་ཡོང་བའི་སྨོན་ལམ་བཏབ་པ་ཡིན།
གུས་བཀུར་ཆེན་པོས་ཅི་གསུངས་སྒྲུབ་ཐུབ་པའི་ཆེད་དུ་བློ་སྟོབས་ཆུང་དུ་བཏང་གནང་བྱུང༌།
ངས་ལས་དོན་སྔར་ལས་ཆེ་བར་སྒྲུབ་ཐུབ་པའི་ཆེད་དུ་འཕྲོད་བསྟེན་ཡོང་བའི་སྨོན་ལམ་
བཏབ་པ་ཡིན།
ལས་དོན་དེ་ལས་ལེགས་པ་སྒྲུབ་པའི་ཆེད་དུ་ནད་གཅོང་དུ་བཏང་གནང་བྱུང་།
ངས་བདེ་སྐྱིད་ཡོང་བའི་ཆེད་དུ་ཕྱུག་པོ་ཆགས་པའི་སྨོན་ལམ་བཏབ་པ་ཡིན།
བློ་གྲོས་ཅན་ཞིག་ཆགས་པའི་ཆེད་དུ་དབུལ་པོར་བཏང་གནང་བྱུང༌།
ངས་གཞན་ལས་བསྔགས་བརྗོད་ཐོབ་པའི་ཆེད་དུ་དབང་ཐང་ཐོབ་པའི་སྨོན་ལམ་བཏབ་པ་ཡིན།
ང་ལ་དཀོན་མཆོག་གི་དགོས་མཁོ་ཡོད་པ་ཚོར་བའི་ཆེད་དུ་ཉམ་ཆུང་དུ་བཏང་གནང་བྱུང༌།
ངས་སྐྱིད་པོ་ལྡན་པའི་མི་ཚེ་ཞིག་ཡོང་ཕྱིར་དགོས་མཁོ་ཐམས་ཅད་སྒྲུབ་པའི་སྨོན་ལམ་
བཏབ་པ་ཡིན།
དགོས་མཁོ་ཐམས་ཅད་ལ་སྐྱིད་པོ་གཏོང་བའི་མི་ཚེ་ཞིག་གནང་བྱུང་།
ངས་སྨོན་ལམ་བཏབ་པ་གང་ཡང་གནང་མ་སོང༌། འོན་ཀྱང་རེ་འདུན་བྱས་པ་ཚང་མ་
གནང་བྱུང༌།
རང་ཉིད་མ་གཏོགས་ངག་ནས་མ་བཟླས་པའི་སྨོན་ལམ་ཕལ་ཆེ་བར་ལན་འདེབས་ཐོབ་བྱུང༌།
མི་ཚང་མའི་ནང་ནས་ང་ནི་བྱིན་རླབས་ཆེ་ཤོས་ཡིན།
ཞེས་མཚན་མ་འཁོད་པའི་སྐྱེས་བུ་ཞིག་གིས་གསུངས།
༢ ང་ཚོར་དགོས་པའི་དགོས་མཁོ་ཐོབ་པའི་ཆག་སྒོ།
ང་ཚོའི་བཟང་སྤྱོད་ཀྱི་གནས་ལུགས་ཁ་གསལ་མེད་པའི་སྐབས་ང་ཚོའི་
དགོས་མཁོ་རྣམས་ཆག་སྒོ་ཆེན་པོར་འགྱུར་སྲིད་པ་རེད། རྒྱལ་པོ་མི་དཱ་སེའི་(Mi-
das) ལོ་རྒྱུས་ཀྱིས་དེའི་ངོ་སྤྲོད་གསལ་པོར་བྱེད་པ་འདི་ལྟར།
རྒྱལ་པོ་མི་དཱ་སེ་( Midas)ལགས་ཀྱི་ཕྱག་གིས་འཆང་བ།
འདོད་རྔམ་ཅན་གྱི་རྒྱལ་པོ་མི་དཱ་སེའི་སྒྲུང་ང་ཚོ་ཚང་མས་ཤེས་གསལ་
ལྟར། ཁོང་ལ་གསེར་ཧ་ཅང་མང་པོ་ཡོད་པའི་ཐོག་ཅི་ཙམ་བྱུང་བ་དེ་ཙམ་གྱིས་
མང་དུ་བྱུང་ན་བསམ་གྱི་ཡོད་རེད། ཁོང་གིས་ཉིན་ལྟར་གསེར་ཅི་ཙམ་ཡོད་མེད་
གྲངས་བཤེར་བྱས་ནས་སྡོད་པ་རེད། ཉིན་ཞིག་ངོ་འདྲིས་མེད་པའི་འགྲོན་པོ་ཞིག་
སླེབས་ནས་རྒྱལ་པོའི་རེ་འདོད་གང་ཡོད་སྒྲུབ་པ་བྱེད་ཐུབ་ཅེས་ཞུས་པར་རྒྱལ་པོ་
ཧ་ཅང་དགའ་ནས་འགྲོན་པོ་དེར། ངའི་ལག་པ་འཆང་ཡུལ་ཐམས་ཅད་གསེར་དུ་
འགྱུར་བའི་རེ་འདོད་བྱེད་ཀྱི་ཡོད་ཅེས་སྨྲས་པར་མི་དེས། ཁྱེད་རང་གི་རེ་འདོད་དེ་
ལྟར་ཡིན་པ་དངོས་འབྲེལ་ཡིན་ནམ་ཞེས་དྲིས་པར་རྒྱལ་པོས། དེ་རང་ཡིན་ཞེས་
ལན་འདེབས་བྱས། དེ་ནས་འགྲོན་པོ་དེས། སང་ཉིན་ནས་འགོ་བཙུགས་ཏེ་སྔ་
དྲོའི་ཉི་འོད་ཤར་བ་ན་ཁྱེད་རང་ལ་དེ་འཐོབ་ངེས་ཞེས་རྒྱལ་པོ་ལ་ཞུས།
རྒྱལ་པོས་དེ་ནི་རྨི་ལམ་མ་གཏོགས་བདེན་པ་ཨེ་ཡིན་བསམས་པ་རེད།
ཡིན་ནའང་སང་ཉིན་སྔ་དྲོ་ཡར་ལང་མ་ཐག་ཉལ་ཁྲིར་ལག་པ་འཆང་བས་ཉལ་ཁྲི་
གསེར་དུ་གྱུར། དེ་ནས་ཁོང་གིས་སྒེའུ་ཁུང་ནས་མར་ལྟ་སྐབས་ཁོང་རང་གི་བུ་མོ་
ལྡུམ་རའི་ནང་དུ་རྩེད་མོ་རྩེ་བཞིན་ཡོད་པ་མཐོང༌། ཁོང་གིས་ངོ་མཚར་བའི་གནས་
ཚུལ་དེ་བུ་མོར་བཤད་ན་ཧ་ཅང་དགའ་པོ་ཡོང་གི་རེད་སྙམ་པ་རེད། མེ་ཏོག་ལྡུམ་
རར་མ་ཕྱིན་སྔོན་དུ་དེབ་ཅིག་བཀླག་དགོས་བསམ་ནས་དེབ་དེར་ལག་པ་འཆང་
མ་ཐག་ཏུ་དེབ་དེ་གསེར་དུ་གྱུར་པས་དེབ་ཀློག་མ་ཐུབ།
དེ་ནས་ཁོང་གིས་ཞོགས་ཇ་གནང་སྐབས་ཤིང་ཏོག་དང་། ཤེལ་ཕོར་ནང་
གི་ཆུ་སོགས་ལ་ལག་པ་འཆང་མ་ཐག་ཏུ་གསེར་དུ་གྱུར། ཁོང་ལྟོགས་ནས་
རང་ཉིད་ལ། གསེར་བཟའ་བཏུང་ངས་བྱེད་མི་ཐུབ་ཅེས་སྨྲས་མ་ཐག་ཏུ་རྒྱུགས་
ནས་སླེབས་པའི་བུ་མོ་དེར་རྒྱལ་པོས་འཐམ་པས་བུ་མོ་གསེར་དུ་གྱུར་ཏེ་མཛུམ་
མདངས་གར་སོང་མེད་པར་ཡལ། རྒྱལ་པོ་མགོ་བོ་སྒུར་ཅིང་ངུ་འབོད་བྱེད་སྐབས་
འགྲོན་པོ་དེ་སླར་ཡང་དེར་སླེབས་ནས་རྒྱལ་པོ་ཉིད་གསེར་གྱི་འཆང་བ་དེར་
དགའ་པོ་བྱུང་ཡོད་མེད་སྐོར་དྲིས་པར་རྒྱལ་པོས། ཁོ་པ་ནི་འཛམ་བུ་གླིང་འདིའི་
མི་ཐབས་སྐྱོ་ཤོས་དེ་ཆགས་སོང་ཞེས་ལན་འདེབས་བྱས་པར་འགྲོན་པོ་དེས།
རྒྱལ་པོ་ཁྱེད་རང་ལ་བུ་མོ་དང་ལྟོ་ཆས། ཡང་ན་གསེར་དང་བུ་མོའི་གསེར་གྱི་
འདྲ་གཟུགས་གཉིས་དབར་འདེམས་ཀ་གང་བྱེད་དམ་ཞེས་དྲིས་པར། རྒྱལ་པོས་
ངུ་ཞིང་དགོངས་སེལ་གནང་རོགས་ཞེས་དང༌། ངས་གསེར་ཚང་མ་བློས་གཏོང་
བྱེད་ཀྱི་ཡིན། ངའི་བུ་མོ་ཕྱིར་སློག་བྱེད་དང༌། བུ་མོ་མེད་ན་ངའི་རིན་ཐང་ལྡན་པ་
ཚང་མ་བོར་བརླག་ཏུ་ཕྱིན་སོང་ཞེས་གསུངས་པར་འགྲོན་པོ་དེས། ཁྱེད་རང་སྔར་
ལས་བློ་གྲོས་མཐོ་རུ་ཕྱིན་འདུག་ཅེས་བརྗོད་དེ་ངན་སྔགས་ཕྱིར་འཐེན་བྱས། རྒྱལ་
པོ་མི་དཱ་སེ་ལ་རང་ཉིད་ཀྱི་བུ་མོ་ཕྱིར་ཐོབ་པ་དང་མི་ཚེའི་ནང་བརྗེད་དུ་མི་རུང་
བའི་བསླབ་བྱ་བཅས་ཐོབ་པ་རེད།
སྒྲུང་འདིའི་བསླབ་བྱ་གང་རེད་འདུག་གམ།
༡ འཁྱོག་བཤད་བྱས་པའི་བཟང་སྤྱོད་ཀྱིས་ཆག་སྒོའི་ནང་དུ་ལྷུང་བར་བྱེད།
༢ མཚམས་རེ་སོ་སོར་གང་དགོས་ཐོབ་པ་དེས་གང་དགོས་མ་ཐོབ་པ་ལས་
ཆག་སྒོ་ཆེ་བ་སྐྲུན་སྲིད་པ་རེད།
༣ རྐང་རྩེད་སྤོ་ལོའི་ནང་རྩེ་མོ་བ་གཅིག་གི་ཚབ་གཞན་ཞིག་གིས་བྱེད་ཆོག་
པ་ནང་བཞིན་མི་ཚེའི་རྩེད་མོའི་ནང་དུ་དེ་ལྟར་མི་ཆོག སོ་སོར་བྱུང་བའི་
ཆག་སྒོ་དེཉིད་བཟློག་པའི་ཆེད་དུ་གོ་སྐབས་གཉིས་པ་ཞིག་ཕལ་ཆེར་
འཐོབ་མི་སྲིད་པ་རེད།
ཁྱེད་རང་གི་དྲན་གསོ་གཞན་གྱིས་ཇི་ལྟར་བྱེད་འདོད་ཡོད་དམ།
ལོ་བརྒྱ་ལྷག་ཙམ་གྱི་སྔོན་དུ་མི་ཞིག་གིས་སྔ་དྲོའི་གསར་ཤོག་ཀློག་སྐབས་
གསར་ཤོག་དེའི་འདས་མཆོད་གསལ་བསྒྲགས་ཤོག་ལྷེའི་ནང་དུ་རང་ཉིད་ཀྱི་
མིང་གསལ་བཀོད་བྱས་པ་མཐོང་ནས་ཤིན་ཏུ་སྐྲག་པ་དང་ཡ་མཚན་བྱུང་བ་རེད།
གསར་ཤོག་དེས་ཁོང་འདས་གྲོངས་སུ་གྱུར་པ་ནོར་ནས་བཀོད་པ་རེད། ཁོང་རང་
ཧ་ལས་ཧོན་ཐོར་བྱུང་སྟེ་ང་འདི་རུའམ་ཕ་གིར་གང་དུ་ཡོད་དམ་ཞེས་ཁོང་རང་
ཉིད་ལ་བརྗོད་དེ་ཡུད་ཙམ་དྲན་མེད་དུ་གྱུར། གང་ཙམ་སོང་རྗེས་ཁོང་དྲན་པ་ལྷིང་
འཇགས་སུ་གྱུར་ནས་ཁོང་གི་སྐོར་ལ་མི་མང་གིས་འགྲེལ་བརྗོད་ཇི་ལྟར་བྱས་པ་
ཤེས་འདོད་བྱུང་བ་རེད། འདས་མཆོད་ཤོག་ལྷེའི་ནང་དུ་འདི་ལྟར་བཀོད་ཡོད་དེ་
འབར་རྫས་ཀྱི་རྒྱལ་པོ་འདས་གྲོངས་གྱུར་འདུག
ཁོ་པ་ནི་འཆི་བདག་གི་ཚོང་པ་དང་འབར་རྫས་གསར་གཏོད་བྱེད་མཁན་དེ་
རེད། ཅེས་བྲིས་ཡོད། ཁོང་གིས་འཆི་བདག་གི་ཚོང་པ་རེད། ཅེས་བཀླགས་པ་
ན་རང་ཉིད་ལ་དྲི་བ་འདི་དྲིས་པ། ངའི་དྲན་གསོ་འདི་ལྟ་བུ་བྱེད་ཀྱི་རེད་དམ། རང་
ཉིད་ཀྱི་དྲན་གསོ་འདི་ལྟར་བྱེད་པ་རང་ཉིད་ཀྱི་འདོད་པ་མ་ཡིན་པ་ཐག་གཅོད་
བྱས་ཏེ་ཉི་མ་དེ་ནས་ཁོང་གིས་ཞི་བའི་དོན་དུ་ལས་ཀ་བྱེད་རྒྱུ་འགོ་བཙུགས་པ་
རེད། འབར་རྫས་ཀྱི་རྒྱལ་པོ་དེ་ནི་སྐུ་ཞབས་AJjied Nobel མཆོག་རེད། ཁོང་ནི་
དེང་སང་ནོ་སྦེལ་ཞི་བའི་གཟེངས་རྟགས་ཀྱི་མིང་ཐོག་ནས་རྗེས་དྲན་བྱེད་པ་རེད།
སྐུ་ཞབས་Alfred Nobel མཆོག་གིས་རང་ཉིད་ཀྱི་རིན་ཐང་ལ་འགྱུར་བ་
བཏང་བ་ནང་བཞིན་ཁྱེད་རང་གིས་ཀྱང་ཕྱི་མིག་ཞིག་བལྟས་ནས་དེ་ལྟར་བྱེད་ཐུབ་
པ་དགོས།
ཁྱེད་རང་གི་ཤུལ་བཞག་གང་ཡིན་ནམ། ཁྱེད་རང་གི་དྲན་གསོ་ཇི་ལྟར་བྱེད་
འདོད་ཡོད་དམ། ཁྱེད་རང་གི་སྐོར་ལ་གཞན་གྱིས་འགྲེལ་བརྗོད་ཡག་པོ་ཞིག་བྱེད་
པའི་འདོད་པ་ཡོད་དམ། གཞན་གྱིས་བརྩེ་བ་དང་གུས་བཀུར་ཆེན་པོས་ཁྱེད་རང་
དྲན་འདོད་ཡོད་དམ། ཁྱེད་རང་འདས་གྲོངས་བྱུང་བའི་རྗེས་སུ་གཞན་རྣམས་ཡུལ་
པོ་ཆགས་ཀྱི་རེད་དམ།
གནས་དོན་ཆུང་ཆུང་ཞིག་གིས་ཀྱང་ཁྱད་པར་ཆེན་པོ་བཟོ་བ་རེད།
མི་ཞིག་སྔ་དྲོར་མཚོ་ངོགས་སུ་འཆམ་འཆམ་དུ་བསྐྱོད་པའི་སྐབས་སྔ་དྲོའི་
མཚོའི་རྦ་རླབས་ཀྱི་མཉམ་དུ་ཉ་སྐར་ཆེན་བརྒྱ་སྐོར་ཡོང་བ་དང༌། རྦ་རླབས་དེ་
དག་ཡལ་བའི་རྗེས་སུ་ཉ་སྐར་ཆེན་དེ་རྣམས་མཚོ་ཁར་ལྷག་བསྡད་པ་མཐོང་བ་
རེད། སྔ་དྲོའི་ཉི་འོད་ཀྱི་དྲོད་དང་ཆུ་མེད་པའི་རྐྱེན་གྱིས་ཉ་སྐར་ཆེན་དེ་དག་འཆི་
བའི་ཉེན་ཁ་ཡོད་པ་མི་དེས་མཐོང་ནས་གོམ་པ་འགའ་ཞིག་བརྒྱབ་ཏེ་ཉ་རེ་རེ་
བྱས་ཏེ་མཚོར་གཡུག་པ་རེད། ཁོ་པའི་མཉམ་དུ་མི་གཞན་ཞིག་སླེབས་པ་དེས་
ཁྱེད་རང་གང་བྱེད་ཀྱི་ཡོད་དམ། ཉ་སྐར་ཆེན་བརྒྱ་སྐོར་ཡོད་པས་ཁྱེད་རང་གིས་
དེ་རྣམས་ཇི་ལྟར་སྐྱོབ་ཐུབ་བམ། དེ་འདྲ་བྱས་པ་དེས་ཁྱད་པར་གང་བཟོ་བ་རེད་
དམ་ཞེས་དྲིས་པར། ལན་འདེབས་གང་ཡང་མ་བྱས་པར་གོམ་པ་གཉིས་སྤོས་ཏེ་
ཉ་སྐར་ཆེན་གཞན་ཞིག་ཆུར་འཕངས་ནས། ཉ་སྐར་ཆེན་འདི་ལ་ཁྱད་པར་བཟོ་བ་
རེད་ཅེས་སྨྲས་སོ། །
ང་ཚོས་ཁྱད་པར་ཆེ་ཆུང་གང་ཡིན་བཟོས་མིན་ལ་རག་ལས་ཀྱི་མེད། གལ་
ཏེ་ང་ཚོ་ཚང་མས་ཁྱད་པར་ཆུང་ངུ་རེ་བཟོས་ཐུབ་ན་དེས་མཐའ་མཇུག་ཏུ་ཁྱད་
པར་ཆེན་པོ་བསྐྲུན་པ་མ་རེད་དམ།
ཁྱེད་རང་གི་སྲོག་སྐྱོབ་འོས་རེད་དམ།
ཆུས་འཁྱེར་བཞིན་པའི་བུ་ཞིག་ཡོད་པ་དེས་རོགས་རམ་ཡོང་བར་སྐད་
ཤུགས་ཆེན་པོས་བོས་པར་བརྟེན་ཉེ་འགྲམ་ནས་འགྲོ་མི་ཞིག་གིས་ཆུའི་ནང་
དུ་མཆོངས་ཏེ་བུ་དེའི་སྲོག་བསྐྱབས་ནས་འགྲོ་ཁར་བུ་དེས། ཐུགས་རྗེ་ཆེ་ཞེས་
སྨྲས་པར་མི་དེས། གང་གི་ཆེད་དུ་ཞེས་བརྗོད་པར་བུ་དེས། ངའི་སྲོག་བསྐྱབས་
པ་དེའི་ཆེད་དུ་ཡིན་ཞེས་སླར་ཡང་བརྗོད་པར་མི་དེས་བུའི་མིག་ལ་བལྟས་ནས།
བུ་་་་། ཁྱེད་རང་འཚར་ལོངས་བྱུང་སྐབས་ཁྱེད་རང་གི་ཚེ་སྲོག་བསྐྱབས་པ་དེ་དོན་
གོ་ཆོད་པ་ཞིག་བྱོས་ཨང་། ཞེས་གདམས་སོ། །
དེ་ནི་སྔ་དྲོའི་ལངས་བརྡ་ལྟ་བུ་རེད། བསམ་བློ་གཏོང་དགོས་པའི་དུས་ཚོད་
སླེབས་པ་རེད། ཡིད་ཚིམ་མ་བྱུང་བའི་ལམ་ལྷོང་ངམ་གྲུབ་འབྲས་སོན་པ་ནི་གོ་
དོན་མེད་པ་རེད། མི་ཚེའི་དགོས་པ་དང་གོ་དོན་གྱི་ཚོར་བ་མེད་ན་སྙན་གྲགས་
དང༌། དཔལ་འབྱོར། ཤེས་ཡོན་ཡོད་མེད་ལ་མ་ལྟོས་པར་མི་ཚེ་སྟོང་པ་ལས་སྐྱིད་
པོ་དང་བྲལ་བ་རེད། ཁྱེད་རང་སྒེར་ལ་སོ་སོའི་འཕྲོད་བསྟེན་དང༌། དཔལ་འབྱོར།
ནང་མི། སྤྱི་ཚོགས། བཟང་སྤྱོད་ཡག་པོ་སྐྲུན་པའི་ལྟ་གྲུབ་ལེགས་པོ་ཡོད་པ་ནི་
ཁྱེད་རང་གིས་གྲུབ་འབྲས་སོན་པའི་འགོ་འཛུགས་བྱེད་པ་རེད། ཁྱེད་རང་ལ་ལ
སྟོན་བྱེད་པའི་ལྟ་གྲུབ་དང་དགོས་དོན་ཁ་གསལ་མེད་ན་ཁྱེད་རང་གི་མི་ཚེ་རྣམ་
རྟོག་གིས་སྤྲོས་པའི་དབང་དུ་འཚུད་ཀྱི་རེད། དེ་བཞིན་གལ་ཏེ་ཁྱེད་རང་ལ་གྲུབ་
འབྲས་སོན་པའི་ལྟ་གྲུབ་ཁ་གསལ་མེད་ན་ཁྱེད་རང་ལ་ཕམ་ཉེས་ཀྱི་ལྟ་གྲུབ་ཞོར་
ལ་འཐོབ་པ་རེད།
དམ་བཅའ། དམ་བཅའ་ནི་བཟང་སྤྱོད་ལམ་སྲོལ་དང་བྲལ་ཐབས་མེད་
པའི་ཆ་ཤས་ཤིག་རེད། ཁྱེད་རང་གི་བཟང་སྤྱོད་ལམ་ལུགས་ཁ་གསལ་ཡོད་ན་
དམ་བཅའ་དང་ཐག་གཅོད་བྱེད་རྒྱུར་སྟབས་བདེ། དཔེར་ན། ཁྱེད་རང་གིས་རྒྱལ་
ཁབ་ཀྱི་གསང་གནས་དགྲ་ལ་སྤྲོད་པའི་ཁས་ལེན་མེད་པ་ཞིག་རེད། ཁྱེད་རང་
གིས་སོ་སོའི་གྲོགས་པོས་བཤད་པའི་གསང་གཏམ་གཞན་ལ་བཤད་ན་ཁྱེད་རང་
གི་གྲོགས་པོའི་མཛའ་འབྲེལ་ཕྱི་ཐག་མི་རིང༌། ལས་ཀ་གང་ཉུང་ཉུང་བྱས་ནས་
ལས་དོན་ཞིག་སྒྲུབ་པའི་དམ་བཅའ་མེད། དམ་བཅའ་བཞག་པ་ལྟར་མ་བྱས་པའི་
འབྲས་བུར་རང་ཉིད་རྫུན་པའམ་དྲང་པོ་མ་ཡིན་པའི་གཤིས་སྤྱོད་ཅན་དུ་འགྱུར་བ་
རེད། གཤམ་དུ་བཀོད་པའི་གླེང་མོལ་གྱི་ཉེར་ལེན་ལ་བརྟེན་ནས་སྒེར་རམ་ལས་
ཀ་གང་ཡིན་ལ་མ་ལྟོས་པར་ཕན་ཚུན་གྱི་འབྲེལ་བ་ལ་འགྱུར་བ་ཇི་ལྟར་ཡོང་མིན་
བརྗོད་པརདཀའ།
ངས་འབད་བརྩོན་བྱེད་ཆོག འོན་ཀྱང་དམ་བཅའ་བཞག་མེད།
ལས་ཀ་འདི་ངས་བྱེད་ཆོག ཡིན་ནའང་ང་ལ་འགན་འཁྲི་མེད།
སྟབས་འགྲིག་ན་ང་དེར་འབྱོར་བར་བྱེད་ཀྱི་ཡིན། ཡིན་ནའང་རེ་བ་ཞེ་
དྲག་མ་རྒྱག་རོགས།
ཁྱེད་རང་གིས་ཡག་པོ་བྱས་ཡུན་རིང་ང་དེར་བསྡད་ཆོག
ཁྱེད་རང་གི་འཕྲོད་བསྟེན་ཡག་པོ་ཡོད་པའི་གནས་སྐབས་སུ་ང་དེར་
བསྡད་ཆོག
ང་ལ་དེ་ལས་ལེགས་པ་ཞིག་མ་འཐོབ་བར་དུ་ངས་ཁྱེད་རང་གི་མཉམ་དུ་
བྱེད་ཆོག
གལ་ཏེ་འོག་ཏུ་ཡོད་པའི་ཕན་ཚུན་དབར་གྱི་འབྲེལ་བས་གཅིག་བློ་གཅིག་
ལ་བཅོལ་མི་ཐུབ་ན་འཛམ་བུ་གླིང་འདིའི་གནས་བབ་གང་འདྲ་ཞིག་ཏུ་འགྱུར་མིན་
ལ་སེམས་ཁྲལ་ཡོང་གི་འདུག
ཕ་མ་དང་ཕྲུ་གུ།  ཁྱོ་ག་དང་སྐྱེ་དམན།
དགེ་རྒན་དང་དགེ་ཕྲུག ཚོང་མཁན་དང་ཉོ་མཁན།
ལས་བདག་དང་ལས་བྱེད་པ། གྲོགས་པོ་དང་གྲོགས་པོ།
འབྲེལ་ལམ་འདི་དག་གི་ཐོག་ཏུ་ཡིད་ཆེས་བློ་གཏད་ཐུབ་པའི་ངེས་པ་མེད་
པ་ནི་རིག་ཚོ་མ་ཟིན་པའི་གནས་བབ་ཏུ་གྱུར་པ་རེད། ང་ཚོའི་འབྲེལ་ལམ་དམ་
ཤོས་ནི་མིག་ལ་སྣང་དུ་མེད་པའི་དམ་བཅའ་ཡི་མདུད་པ་ལས་ཡོང་བ་རེད། དེང
སང་ཁས་ལེན་ཇི་བྱས་སོར་གནས་མི་བྱེད་པ་དེ་ནི་ནོར་འཁྲུལ་ཆེན་པོར་མི་བརྩི།
འབྲེལ་ལམ་ཐམས་ཅད་ངན་དུ་འགྲོ་བ་ནི་དམ་བཅའ་མེད་པ་ལས་བྱུང་བ་རེད།
པ་ལ་བརྟེན་ནས་འབྲེལ་ལམ་གཏོར་བཤིག་ཏུ་འགྲོ་བ་དང་། དེ་
ལ་བརྟེན་ནས་བརྟན་ཆ་མེད་པ་ཡོང་བ་རེད། དམ་བཅའ་མེད་ན་ཁོ་དང་མོ་སུའི་
ཕྱོགས་སུ་ཡོད་པ་སུ་གཅིག་གིས་ཤེས་རྟོགས་དཀའ་བ་རེད།
དམ་བཅའ་ཡིས་གཤམ་གསལ་རྣམས་མཚོན་པ་རེད།
༡ རེ་ལྟོས་བྱེད་རུང༌།
༢ བློ་གཏད་བྱེད་རུང༌།
༣ སྔོན་དཔག་ཐུབ་རུང༌།
༤ འགྱུར་བ་མེད་པའམ་བརྟན་པའི་རང་བཞིན།
༥ བྱམས་སྐྱོང་ཆེ་བའི་རང་བཞིན།
༦ གཞན་གྱི་ཚོར་བ་ཤེས་ནུས་པ།
༧ ལས་འགན་འཁུར་སྐྱེན་པོ།
༨ ལྷག་བསམ་རྣམ་དག
༩ གཤིས་ཀ་ལེགས་པ།
༡༠ དྲང་ཚུགས་བརྟན་པོ།
༡༡ སྒྲིག་འཛུགས་/ ཚོགས་པ་/ ནང་མིར་ལར་ཞེན་ཡོད་པ།
གོང་གི་ཆ་ལག་གཅིག་མ་ཚང་ནའང་དམ་བཅའ་ཡི་ནུས་སྟོབས་ཉམས་
འགྲོ་བ་དང༌། ཁྱེད་རང་གིས་མི་ཞིག་ལ་དམ་བཅའ་འཇོག་སྐབས་མི་དེ་ལ། གནས་
ཚུལ་ལེགས་ཉེས་ཅི་ཞིག་འཕྲད་ཀྱང་ཁྱེད་ཀྱིས་ང་ལ་བློ་གཏད་བྱས་ཆོགཁྱེད་རང་
ལ་ང་དགོས་མཁོ་ནམ་བྱུང་ལ་ང་ཡོད་ཡོད་པ་ཡིན་ཞེས་བརྗོད་ཀྱི་ཡོད།
ཆ་རྐྱེན་མེད་པའི་དམ་བཅའ་ཡིས། སྔོན་དཔག་བྱེད་དཀའ་བ་མ་འོངས་
པའི་དུས་ཀྱི་ངའི་སྤྱོད་པའང་སྔོན་དཔག་བྱེད་ཐུབ་པ་ཡིན་ཞེས་བརྗོད་པ་རེད། མ་
འོངས་པ་དེ་སྔོན་དཔག་བྱེད་དཀའ་བ་གང་གིས་བཟོ་འམ།
ཁོར་ཡུག་དང་ཁྱེད་རང་གི་མི་ཚེ་ལ་འགྱུར་བ་ཡོང་གི་ཡོད་པ།
ཕྱིའི་ཆ་རྐྱེན་ལ་འགྱུར་བ་ཡོང་གི་ཡོད་པ།
མ་འོངས་པ་ལ་ངེས་བརྟན་མེད་ནའང་དམ་བཅའ་ཡིས། ཁྱེད་རང་གིས་ང་
ལ་བློ་གཏད་བྱེད་ཐུབ་ཀྱི་རེད་ཅེས་བརྗོད། དམ་བཅའ་བརྟན་པོ་ཅན་གྱི་མི་རྣམས་
ཀྱིས་བློས་གཏོང་མང་པོ་བྱེད། བློས་གཏོང་དེ་དག་ཅིའི་ཕྱིར་བྱེད་ཀྱི་ཡོད་དམ
དམ་བཅའ་ཡིས་འདི་ལྟར་སྨྲ།
༡ ངས་བློས་གཏོང་བྱེད་འདོད་ཡོད། གང་ཡིན་ཞེ་ན། ངས་སེམས་ཁུར་བྱེད་ཀྱི་ཡོད།
༢ ང་ནི་དྲང་ཚུགས་བརྟན་པོ་ཡོད་པའི་མི་ཞིག་ཡིན་པས་ཁྱེད་རང་གིས་ང་ལ་
ཡིད་ཆེས་བློ་གཏད་བྱེད་ཆོག་གི་རེད།
༣ ངས་ཁྱེད་རང་ལ་བློ་འགྱོད་མི་ཡོང་བའམ་ཁ་སྐྱེངས་མི་དགོས་པ་ཡོང་བ་བྱེད་ཆོག
༤ ང་ལ་དཀའ་ངལ་ཡོད་ཀྱང་ཁྱེད་རང་ལ་ངའི་དགོས་མཁོ་ཡོད་སྐབས་ངས་
ངེས་པར་དུ་ཡོང་ཆོག
༥ དུས་སྐབས་བཟང་ངན་ཅི་བྱུང་ཡང་ངས་ཁྱེད་རང་ལ་གནོད་སྐྱེལ་མི་སྲིད།
དམ་བཅའ་ནི་ཁྲིམས་ཐོག་ནས་ལག་བསྟར་བྱེད་དགོས་པའི་ཆོད་གན་མ
རེད། དེའི་རྩ་བ་ཤོག་ཐོག་ཏུ་ས་རྟགས་བཀོད་པའི་ཡིག་ཆ་མ་ཡིན་པར་གཤིས་
ཀ་བཟང་པོ་དང་། དྲང་ཚུགས་བརྟན་པོ། གཞན་གྱི་ཚོར་བ་ཤེས་པ་སོགས་རེད།
དམ་བཅའ་ནི་འདེམས་ཀ་གཞན་གང་ཡང་མེད་པ་ལ་བརྟེན་ནས་བྱུང་བ་
ཞིག་མ་རེད། དེ་ནི་འདེམས་ཀ་མང་པོའི་ནང་ནས་བླངས་པ་ཞིག་རེད། གོང་དུ་
བརྗོད་པའི་ཆ་ལག་དེ་དག་མ་ཚང་ན་གཞན་གྱི་དོན་དུ་དམ་བཅའ་བཞག་པ་ཡུན་
རིང་པོར་གནས་ཐུབ་ཀྱི་མ་རེད།
དམ་བཅའ་རིན་ཐང་ཆེ་བ་ཡིན་པའི་རྒྱུ་མཚན་ནི་འདི་ལྟར་ཏེ།
དམ་བཅའ་ཡིས་མ་འོངས་པ་སྔོན་དཔག་བྱེད་ཐུབ་རུང་དུ་བསྐྲུན་པ་རེད།
སྲུང་སྐྱོབ་ཀྱི་བརྟན་ཆ་བསྐྲན་པ་རེད།
འཚར་ལོངས་ལྡན་པ་ཡོང་བར་བྱེད།
སྒེར་ཕན་ཚུན་དང་སྤྱི་ཚོགས་ནང་འབྲེལ་བ་དམ་ཟབ་ཡོད་པར་བྱེད།
སྒེར་དང་ལས་དོན་གྱི་འབྲེལ་བ་ཡུན་རིང་གནས་ཐུབ་པར་བྱེད།
མི་ངན་དཔུང་ཚོགས་དང་གཡོ་སྒྱུ་ཅན་རྣམས་ཀྱིས་ཀྱང་དམ་བཅའ་བརྟན་
པའི་རོགས་པ་འཚོལ་བ་རེད། དམ་བཅའ་ཡིས་འཛིང་ཐེབས་པའི་ཤིང་ནགས་
སྟུག་པོའི་ནང་དུ་སྲུང་སྐྱོབ་ཀྱི་བརྟན་ཆ་མེད་པའི་འཛམ་བུ་གླིང་འདིར་དཀར་ཐིག་
གིས་གྲལ་བསྟར་བསྒྲིག་པ་ལྟར་བརྟན་ཆ་བཟོ་བ་རེད། དམ་བཅའ་བརྟན་པོ་ཡོང་
བའི་འབད་བརྩོན་ནི་རིན་ཐང་དང་ལྡན་པ་རེད། དམ་བཅའ་འཇོག་དགོས་ཞེས་
པའི་དོན་ནི་རང་ཉིད་ཀྱི་དགོས་མཁོ་རྣམས་གཞན་གྱི་དགོས་མཁོར་བློས་གཏོང་
བྱེད་པ་ལ་ཟེར། དམ་བཅའ་ཡིས་འབྲེལ་བ་རྣམས་སྦྱར་རྩིས་སྦྱོར་བ་ལྟར་དམ་པོ་
བཟོ་བ་རེད།
དགོས་མཁོའི་སྐབས་སུ་དམ་བཅའ་ཡིས་བློས་གཏོང་མཚོན་པ་དཔེར་ན།
༡ གསང་བ་དམ་ཉར་བྱེད་པས་ནི་གྲོགས་པོའི་ཆེད་དུ་བཞག་པའི་དམ་བཅའ་མཚོན།
༢ ཡ་ལན་ལེགས་པར་སྤྲོད་པས་ནི་ཁ་ཡ་བྱེད་དགོས་པ་རྣམས་ཀྱི་ཆེད་དུ་
བཞག་པའི་དམ་བཅའ།
༣ ཁ་ཞེ་གཉིས་མེད་ཀྱིས་བློ་གཏད་བཅོལ་བས་ནི་ཆང་སའི་ཆེད་དུ་བཞག་
པའི་དམ་བཅའ་མཚོན།
༤ རྒྱལ་ཁབ་ཀྱི་དོན་དུ་བློས་གཏོང་བྱེད་པས་ནི་རྒྱལ་གཅེས་ཀྱི་ཆེད་དུ་
བཞག་པའི་དམ་བཅའ་མཚོན།
༥ མ་རབས་ཐ་ཤལ་གྱི་གཤིས་སྤྱོད་མི་བྱེད་པས་ནི་ཡ་རབས་བཟང་སྤྱོད་ཀྱི་
ཆེད་དུ་བཞག་པའི་དམ་བཅའ་མཚོན།
༦ དྲང་ཚུགས་བརྟན་པོར་སྡོད་པས་ནི་ལས་ཀའི་ཆེད་དུ་བཞག་པའི་དམ་
བཅའ་མཚོན།
༧ འགན་འཁུར་ལེན་པ་ནི་སྤྱི་ཚོགས་ལ་བཞག་པའི་དམ་བཅའ་མཚོན།
དམ་བཅའ་ནི་ན་ཚོད་དང་ཤེས་ཡོན་སྨིན་ནས་རང་ཉིད་ཆེན་པོ་ཆགས་པའི་
རྟགས་མཚན་རེད། དམ་བཅའ་ནི་དཀའ་ངལ་ཐེངས་དང་པོར་འཕྲད་པའི་སྐབས་
ནས་ལས་དོན་མཚམས་འཇོག་མི་བྱེད་པའམ་མི་སྐྱུར་བ་བྱེད་པའི་དོན་རེད། དམ་
བཅའ་བརྟན་པོ་ཡོད་པའི་མིས་སྤྱི་ཚོགས་ནུས་པ་ལྡན་པ་བཟོ་བ་རེད།
མི་ཕན་ཚུན་གྱི་འབྲེལ་བ་ནི་བློ་ཐག་ཉེ་པོ་དང་འདྲིས་པོ་ཡོད་པ་ཙམ་མིན་
པར་དམ་བཅའ་ལས་ཆགས་པ་རེད། མི་གང་ཞིག་བློ་ཐག་ཉེ་པོ་ཡིན་རུང་དམ་
བཅའ་བརྟན་པས་མ་ཁྱབ། འདས་པའི་ལོ་ངོ་བཅུ་ཕྲག་འགའ་ཞིག་གི་ནང་དུ་སྤྱི་
ཚོགས་ཀྱི་རིན་ཐང་ལ་འགྱུར་བ་རླབས་ཆེན་ཕྱིན་ནས་དེང་སང་དམ་བཅའ་དང་
བྲལ་བའི་འབྲེལ་བ་ཡང་ཡག་པོར་ངོས་འཛིན་བྱེད་པ་རེད།
མི་ཕལ་མོ་ཆེས་དམ་བཅའ་དང་དོ་དམ་བྱེད་པ་གཉིས་དབར་མགོ་འཐོམ་པ་
ལ་བརྟེན་ནས་དམ་བཅའ་འཇོག་འདོད་མི་བྱེད་པ་རེད། སྐབས་རེར་ཁོ་ཚོས་དམ་
བཅའ་མ་བཞག་གོང་དུ་ཕན་ཚུན་གསལ་པོར་ཤེས་པའི་ཆེད་དུ་ཡིན་པར་བསྙད་
དེ་གཞན་ལ་གང་ཡོད་ཐམས་ཅད་བེད་སྤྱོད་བྱེད་པ་རེད། ཁོ་ཚོས་འདས་པའི་ཉིན་
དང་། ཟླ་བ། ལོ་འགའ་ཤས་ནང་དུ་གསལ་པོར་མ་ཤེས་པ་གང་དང་གང་ཤེས་པ་
བྱེད་ཀྱི་ཡོད་དམ། ངའི་བསམ་པར་ཁོ་ཚོ་རང་འདོད་ཅན་དང༌། བར་ཆད་མ་བྱུང་
བར་འཚོ་བ་གཞན་ལ་བརྟེན་ནས་སྡོད་མཁན་རེད། ཁོ་ཚོ་འཚོ་བ་གཞན་ལས་
བསླངས་ནས་སྡོད་མཁན་ཡིན་སྟབས་སྤྱི་ཚོགས་ལ་འགན་འཁྲི་ཆགས་པ་རེད།
འབྲེལ་བ་ཡུན་རིང་དུ་གནས་ཐུབ་པ་ནི་ཞེ་འདོད་དང་བརྩེ་བ་ལ་བརྟེན་ནས་མ་
ཡིན་པར་དམ་བཅའ་དང་གཞན་གྱི་ཚོར་བ་ཅི་ཡིན་ཤེས་པ་ལས་བྱུང་བ་རེད། སོ་
སོའི་དགོས་མཁོ་ལས་གཞན་གྱི་དགོས་མཁོ་གལ་གནད་ཆེ་བ་ངོས་འཛིན་བྱེད་པ་
ནི་དམ་བཅའ་ཡི་མཚོན་རྟགས་རེད།
བསམ་པ་རྣམ་དག་ཡིན་པའི་མི་བཟང་པོ་རྣམས་ལ་སྐབས་རེ་ཐག་གཅོད་
དཀའ་བའམ་འགལ་ཟླ་ཡོད་པའི་དམ་བཅའ་ལ་གདོང་ལེན་བྱེད་དགོས་པའི་དཔེ་འགའ་ཞིག་འདི་ལྟར།
༡ སྐོར་སྲུང་བ་ཞིག་གིས་སོ་སོའི་སྐྱེ་དམན་སྨན་ཁང་དུ་བསྙལ་ཏེ་ལྟ་སྐྱོང་
བྱེད་པར་དམ་བཅས་ཏེ་སྨན་ཁང་དུ་སྐྱེ་དམན་གྱི་འཁྲིས་སུ་ཡོད་སྐབས།
ཡུལ་མི་བཅུའི་ཚེ་སྲོག་ལ་ཉེན་ཁ་ཡོད་པའི་གནས་བབ་ཅིག་ལས་སྒྲོལ་
ཐབས་བྱེད་དགོས་པའི་བཀོད་ཁྱབ་འབྱོར་ན་ཅི་ལྟར་བྱེད་དམ།
༢ གཤག་བཅོས་སྨན་པ་ཞིག་གིས་རང་ཉིད་ཀྱི་བུ་མོ་སློབ་མཐར་ཕྱིན་པའི་
དགའ་སྟོན་ཉིན་མོར་རེ་སྒུག་བྱས་ནས་སྡོད་ཅིང་། བུ་མོར་ཡང་ཉིན་དེར་
ཡོང་རྒྱུའི་ཁས་ལེན་བྱས་པ་རེད། དགའ་སྟོན་མཛད་སྒོ་མ་ཚུགས་པའི་ཆུ་
ཚོད་སྐར་མ་༢༠ སྔོན་དུ་གློ་བུར་འགྲིམ་འགྲུལ་དོན་རྐྱེན་གྱིས་ནད་པ་ཛ་
དྲག་ཅན་ཁ་ཅིག་ལ་གཤག་བཅོས་བྱེད་དགོས་པའི་ཁ་པར་འབྱོར་ན་ཁོང་
གིས་ཅི་ཞིག་བྱེད་དམ།
ཁས་ལེན་གཅིག་འདེམས་ཀ་བྱེད་པ་དེས་ཁས་ལེན་གཞན་པ་དེ་མེད་པར་
ཆགས་ཀྱི་མེད། ཁས་ལེན་གཉིས་ལས་གཅིག་འདེམས་ཀ་བྱེད་པའི་བརྒྱུད་རིམ་
ནང་དུ་གལ་གནད་དང་། འགན་ཁུར། ལས་འགན་སོགས་ཚུད་ཡོད། རིན་ཐང་ལ་
གཞིགས་ནས་གལ་གནད་ཆེ་ཆུང་བྱེད་པ་དེས་ཁས་ལེན་གཅིག་ནོངས་འགྱོད་ཀྱི་
གྲིབ་ནག་མེད་པར་འདེམས་ཀ་བྱེད་རྒྱུར་རོགས་ཕན་ཡོང་བ་རེད། གཤག་བཅོས་
སྨན་པ་དེས་ཕལ་ཆེར་བུ་མོའི་བསླབ་པ་མཐར་སོན་གྱི་དགའ་སྟོན་མཛད་སྒོར་
འགྲོ་སྲིད་པ་རེད། ཁོ་པས་འདེམས་ཀ་གང་བྱས་པ་དང་གང་བསམ་པ་ལ་ཁྱད་
པར་དེ་ཙམ་འགྲོ་ཡི་མེད། ང་ཚོའི་འདོད་པ་ཡོད་མེད་ལ་མ་ལྟོས་པར་དམ་བཅའ་
ཡིས་གོང་དུ་བཤད་པའི་ཆ་ལག་༡༡མཚོན་པ་རེད།
དམ་བཅའ་བརྟན་པོར་བཟུང་བས་གཤིས་ཀ་བརྟན་པོ་ཡོད་པ་སྟོན་པ་དང༌།
དམ་བཅའ་ཡིས་རང་ཉིད་ཀྱི་འདོད་པ་རྣམས་གཞན་གྱི་དགོས་མཁོ་ལས་གགནད་
ཆུང་བར་བརྩི།འོན་ཀྱང་གཞན་གྱི་སྣང་བ་གང་དྲན་གྱི་འདོད་པའི་འོག་ཏུ་མ་འཚུད་
པ་བྱེད་པ་དང༌། དགོས་མཁོ་ནི་གལ་འགངས་ཆེན་པོ་རེད། ཡིན་ནའང་འདོད་པ་
ནི་མཐའ་ཡས་པ་རེད། དགོས་མཁོ་ནང་ཕན་ཚུན་དབར་འགལ་ཟླ་བྱུང་ཚེ་འགན་
འཁུར་དང་ལས་འགན་ཡོད་མེད་ལ་ལྟ་དགོས། འབྲེལ་བ་ཞིག་དཔེར་ན། གཉེན་
སྒྲིག་བྱུང་རྗེས་བཟའ་ཟླ་གཉིས་གཅིག་གིས་གཅིག་ལ་དམ་བཅའ་བཞག་པའི་ངང་
ལོ་གཅིག་གི་ནང་ཚུད་དུ་གཅིག་ལ་འབྲས་ནད་ཕོག་ན་གཞན་པ་དེས་རང་ཉིད་
ལ་མགོ་སྐོར་གཏོང་བ། ཡང་ན་ཁ་ཕྲལ་བ། ཁོང་ཁྲོ་སློང་བ། མི་གཞན་ལ་ཁོའམ་
མོའི་མི་ཚེ་ཆུད་ཟོས་སུ་བཏང་བའི་བསྙོན་དཀྲི་བྱེད་པ་ནི་དམ་བཅའ་མིན་པར་
རང་འདོད་ཅན་གྱི་ངོ་བོ་སྟོན་པ་རེད། ཡིད་ཆེས་སམ་བློས་གཏད་འགལ་འཛོལ་
དུ་བཏང་བ་ངོས་ལེན་བྱེད་རྒྱུ་ནི་དམ་བཅའ་ཡི་ན་ཟུག་ཆེ་ཤོས་རེད། གལ་ཏེ་ནོར་
འཁྲུལ་ལ་བརྟེན་ནས་བློས་གཏད་འགལ་འཛོལ་བྱུང་ན་འབྲེལ་བ་མུ་མཐུད་གནས་
ཐུབ་པ་རེད། དེ་ལྟ་བུའི་བློ་གཏད་འགལ་འཛོལ་བྱུང་བ་སྙིང་རྗེ་དང་དགོངས་སེལ་
ཐོག་ནས་འགྲིག་པ་བྱེད་ཐུབ་ཀྱི་རེད། ཡིན་ནའང་ནོར་འཁྲུལ་ལ་བརྟེན་ནས་བྱུང་
བ་ཡིན་མིན་ཞིབ་དཔྱོད་ངེས་པར་དུ་བྱེད་དགོས། ཁྱེད་རང་གིས་ང་ལ་མགོ་སྐོར་
ཐེངས་གཅིག་བཏང་བ་དེ་ཁྱེད་རང་གི་ཞབས་འདྲེན་རེད། ཁྱེད་རང་གིས་ང་ལ་
མགོ་སྐོར་ཐེངས་གཉིས་བཏང་བ་དེ་ངའི་ཞབས་འདྲེན་རེད་ཅེས་ཡིད་ཆེས་འགལ་
འཛོལ་བཏང་བར་ལན་འདེབས་བྱེད་དགོས།
དགོངས་སེལ་མེད་ན་དམ་བཅའ་འཇོག་རྒྱུ་ཧ་ཅང་ཁག་པོ་བྱེད་ཀྱི་རེད།
འབྲེལ་བ་འགའ་ཞིག་ནི་ཡིད་ཆེས་འགལ་འཛོལ་བཏང་བ་དེ་ནོར་འཁྲུལ་ལས་བྱུང་
བ་ཡིན་མིན་ལ་མ་ལྟོས་པར་དགོངས་སེལ་གྱིས་འགྲིག་པ་བྱེད་པ་རེད། དཔེར་ན།
ཕྲུ་གུ་ཞིག་གིས་མགོ་སྐོར་བཏང་བའམ་རྫུན་བཤད་ནས་ཁོ་རང་གིས་ཕ་མའི་ཡིད་
ཆེས་འགལ་འཛོལ་དུ་བཏང་བའི་སྐབས་ཕ་མ་གཉིས་ཀྱིས་ཕྲུ་གུའི་ཆེད་དུ་དམ་
བཅའ་བཞག་ནས་ཕྲུ་གུར་དགོངས་སེལ་སྤྲོད་དགོས། ཕྲུ་གུར་ལམ་སྟོན་བྱེད་པ་
དང་རྫུན་གྱི་ཉེས་ཆ་གང་ཡོད་གསལ་བཤད་བྱེད་དགོས། གལ་ཏེ་མི་ཞིག་གིས་
དགོངས་སེལ་སྤྲོད་ཀྱི་ཡོད་པ་ལ་བརྟེན་ནས་ཡིད་ཆེས་འགལ་འཛོལ་བྱེད་ཀྱི་
ཡོད་ན། དེ་ནི་གཡོ་སྒྱུ་རེད། དགོངས་སེལ་ནི་དངུལ་ཁང་གི་དངུལ་འཛིན་ནམ་
ཅེག་སྟོང་པ་ལྟ་བུ་གྲངས་ཚད་མེད་པ་རེད་དམ། དེ་འདྲ་ཕལ་ཆེར་ཡིན་གྱི་མ་རེད།
ང་ཚོའི་དམ་བཅའ་ཆེ་ཤོས་དེ་ཅི་ཡིན་ནམ། གལ་ཏེ་ང་ཚོས་སྣང་མེད་ཐོག་
ནས་ཚུལ་དང་མི་མཐུན་པ་དང་། བཟང་སྤྱོད་ཀྱི་འགྲོ་ལུགས་དང་འགལ་བའི་དམ་
བཅའ་ཞིག་བཞག་ན་ཅི་ཡོང་ངམ། དམ་བཅའ་དེ་མུ་མཐུད་དེ་གནས་དགོས་མིན་
ཞིབ་དཔྱོད་བྱེད་རྒྱུ་དེ་ང་ཚོའི་དམ་བཅའ་ཆེ་ཤོས་དེ་རེད།
བཟང་སྤྱོད་ལ་བཅངས་པའི་ཁ་ཆད། ཤ་ཞེན་ནི་ཁྲོམ་ནས་ཉོ་རྒྱུ་མེད་པ་
རེད། དེ་ནི་འབད་བརྩོན་ལ་བརྟེན་ནས་ཐོབ་པའམ་འདུ་འགོད་བྱེད་དགོས། ང་
ཚོས་ལར་ཞེན་སུ་ལ་བྱེད་དགོས་སམ། དེ་ནི་གང་ཟག་སྒེར་པ་གཅིག་ལ་རེད་
དམ། ཡང་ན་ཚོགས་པ་གཅིག་ལ་རེད་དམ། དེ་ནི་འདི་གཉིས་ཀ་ལ་མིན། ང་ཚོའི་
ལར་ཞེན་ནམ་ཤ་ཞེན་ནི་བཟང་སྤྱོད་ལ་བྱེད་དགོས་པ་ཡིན། བཟང་སྤྱོད་གང་ཡིན་
ངོས་འཛིན་ཐད་འགལ་ཟླ་ཡོད་པའི་ཕྱོགས་དེར་མི་རྣམས་ནང་ཁྱིམ་གཅིག་གམ་
ཚོགས་པ་གཅིག་གི་ནང་དུ་གནས་སྡོད་བྱེད་མི་ཐུབ། མི་ཞིག་གིས་གང་ཟག་སྒེར་
པའམ་ཚོགས་པ་བྱེ་བྲག་པ་གཅིག་ལ་ཤ་ཞེན་བྱེད་པ་དེས་དོན་དམ་དུ་གང་སྨྲ་བ་
རེད་དམ། ཁྱེད་རང་གིས་ཡིད་ཆེས་གང་བྱས་པ་དེར་ངས་ཀྱང་ཡིད་ཆེས་བྱེད་ཀྱི་
ཡོད་པ་ལ་བརྟེན་ནས་ངས་ཁྱེད་རང་གི་རྒྱབ་ཏུ་ལང་གི་ཡིན་ཞེས་མི་དེས་སྨྲ་བ་
རེད། གལ་ཏེ་ངས་དམ་བཅའ་བཞག་པའི་མི་དེས་ལུང་པའི་དགྲའི་གསང་མྱུལ་
བྱེད་པའམ་བཟི་སྨན་ཚོང་ལས་བྱེད་མཁན་ཆགས་ན་གང་བྱེད་དགོས་སམ། ངས་
ཁོ་པར་དམ་བཅའ་བཞག་པ་ལ་བརྟེན་ནས་མུ་མཐུད་དེ་དམ་བཅའ་གནས་དགོས་
སམ། དེ་འདྲ་རྩ་བ་ཉིད་ནས་བྱེད་མི་དགོས། ང་ཚོས་ཚུལ་མིན་དང་ཁྲིམས་འགལ་
གྱི་སྤྱོད་པ་བྱེད་མཁན་ལ་དམ་བཅའ་གནས་དགོས་པ་གང་ཡང་མེད།
དམ་བཅའ་བརྟན་པོར་མ་བཞག་ན་གཤམ་གསལ་ནོངས་ཡོང་གི་ཡོད།
ནང་མི་ཁ་བྲལ། ཡིད་ཚིམ་མ་བྱུང་བའི་མི་ཚེ།
ཕྲུ་གུ་བདག་མེད་དུ་གྱུར་པ། ཁ་གསབ་དཀའ་བའི་ཚོང་ལས་ལ་གྱོང་གུན།
འབྲེལ་བ་ཉམས་རྒུད། གྲོགས་མེད་གཅིག་པུར་ལུས་པ།
སེམས་ངལ་ཆེ་བ། ཡིད་ཞུམ་པ།
ནག་ཉེས་ཆགས་པ།
དམ་བཅའ་བཞག་པ་དང་དམ་བཅའ་རང་དུ་གནས་ཐུབ་པ་དགོས།
བཟང་སྤྱོད་ཀྱི་རྣམ་གཞག འདེམས་ཀ་ཡག་པོ་བྱེད་མ་ཐུབ་བའི་ཁག་དཀྲི་
ཁོར་ཡུག་ངན་པ་ལ་བྱེད་མི་རུང་། བཟང་སྤྱོད་ནི་དུས་ཚོད་ལེགས་པའི་སྐབས་
ཁོ་ནའི་ཆེད་དུ་བསྐྲུན་པ་མ་ཡིན་པར་དུས་ཚོད་ཉེས་པའི་སྐབས་སུའང་དགོས་པ་
རེད། བཟང་སྤྱོད་དེ་དག་ནི་རྒྱལ་ཁབ་ཀྱི་ཁྲིམས་ནང་བཞིན་ཁོར་ཡུག་གམ་དུས་
ཚོད་བཟང་པོའི་སྐབས་ཀྱི་དགོས་མཁོ་ལས་དུས་ཚོད་ངན་པའི་སྐབས་སུ་རང་
ཉིད་སྐྱོབ་པའི་ཆེད་དུ་དགོས་མཁོ་ཆེ་བ་ཡོད། མི་སྒེར་གྱི་འདོད་པའམ་འདེམས་
ཀ་ཕལ་ཆེ་བ་བཟང་སྤྱོད་མ་ཡིན་པ་ཡིན་སྲིད་པ་རེད། དཔེར་ན། གྱོན་ཆས་སམ་
གཟུགས་མཐོང་རླུང་འཕྲིན་གང་འདེམས་ཀ་བྱེད་མིན་ནི་སྒེར་སོ་སོར་རག་ལས་
པ་རེད། སྒེར་གྱི་འདེམས་ཀ་ནི་འདེམས་མཁན་རང་ཉིད་ལས་བདམ་བྱ་ལ་རག་
ལས་མེད། འདེམས་ཀ་དེ་དག་བཟང་སྤྱོད་དང་ཐད་ཀར་འབྲེལ་བ་མེད་ཀྱང་འགན་
འཁུར་དང་འབྲེལ་བ་ཡོད། བཟང་སྤྲོད་ཀྱི་འདེམས་ཀ་དེས་དམིགས་ཡུལ་འགྲིག་
པ་དང་ནོར་བའི་འདེམས་ཀ་གསལ་སྟོན་བྱེད་པ་རེད། དེར་བརྟེན་བཟང་སྤྱོད་མ་
ཡིན་པ་འདེམས་ཀ་བྱས་པ་ལ་བརྟེན་ནས་ང་ཚོའི་སེམས་ལ་ཕོག་ཐུག་བྱུང་བ་
ནང་བཞིན་སྒེར་སོ་སོའི་འདོད་པ་འདེམས་ནོར་བྱས་པས་མི་འཕོག དེ་འདྲ་ཡོང་
བ་ནི་བཟང་སྤྱོད་དང་འབྲེལ་བའི་གནད་དོན་ཐད་འདེམས་ཀ་འགྲིག་པ་གང་ཡིན་
ཁ་གསལ་ཡོད་རེད། དཔེར་ན་ཨང་རྩིས་ཀྱི་ཡིག་ཚད་གཏོང་སྐབས་ཡིག་རྒྱུགས་
སྤྲོད་མཁན་སོ་སོས་ལན་འདེབས་འདྲ་མིན་བྱས་ཡོད་ཀྱང་ལན་འདེབས་འགྲིག་པ་
གང་ཡིན་ངོས་འཛིན་བྱེད་སྐབས་འདེམས་ཀ་གང་ཡང་མེད་པར་དོན་དངོས་ལན་
འདེབས་འགྲིག་པ་དེ་རང་ངོས་འཛིན་བྱེད་རྒྱུ་རེད།
མི་བཟང་པོ་ཡིན་པ་དེ་མི་ཡག་པོའམ་བཟང་སྤྱོད་དང་ལྡན་པ་ཡིན་པའི་
དོན་མ་ཡིན། མི་གང་ཞིག་སྤྱི་ཚོགས་ནང་དུ་བཟང་པོ་ཡིན་མདོག་ཡོད་ཀྱང་དོན་
དམ་དུ་མགོ་སྐོར་གཏོང་མཁན་ནམ་རྫུན་པ་ཞིག་ཡིན་སྲིད་པ་རེད། བཟང་པོ་ཞེས
པས་སྤྱི་ཚོགས་ནང་ངོས་ལེན་ཡོད་པ་མཚོན་རུང་ཡག་པོ་ཡོད་པའི་གོ་དོན་དུ་མི་
འགྲོ་བ་རེད། སྟབས་མ་ལེགས་པ་ཞིག་ལ་དེང་སང་ང་ཚོའི་འདམ་ག་ཕལ་མོ་ཆེ་
གཤམ་གསལ་ལ་རག་ལས་ཡོད་པ་མངོན།
༡ བདེ་པོ་དང༌། སྐྱིད་པོ། སྟབས་བདེའི་འདོད་པ།
༢ འགན་འཁུར་ཅི་ཡོད་མི་སྒྲུབ་པར་སྐྱིད་པོའི་ཚོར་སྣང་ཡོང་བ་གཙོ་བོར་
བྱེད་པའི་ཚོར་བ།
༣ སྤྱི་ཚོགས་ནང་དུ་དར་ཁྱབ་ཡོད་པའི་ཆ་ལུགས་དང་ཁྱབ་བསྒྲགས་ཀྱི་
གནོན་ཤུགས་ལས་མི་ཚང་མས་དེ་ལྟར་བྱེད་ཀྱི་འདུག་ན་ངས་བྱེད་མི་
ཆོག་པ་གང་ཡིན་ནམ་སྙམ་པའི་ལྟ་བ།
བཟང་སྤྱོད་ཀྱི་སྐོར་གསལ་པོར་ཤེས་རྟོགས་མེད་མཁན་རྣམས་ལ་བཟང་
སྤྱོད་དང་བཟང་སྤྱོད་ཀྱི་འདེམས་ཀ་གཉིས་དབར་མགོ་རྙོག་ཡོང་བ་ཡོངས་གྲགས་རེད།
སྐབས་བསྟུན་གྱི་བཟང་སྤྱོད། སྤྱི་ཡོངས་ལ་ཁྱབ་པའི་བཟང་སྤྱོད་ཡོད་པ་མི་
འདོད་པ་རྣམས་ཀྱིས་གནས་སྐབས་དང་བསྟུན་པའི་བཟང་སྤྱོད་རེ་དགོས་པའི་རྒྱུ་
མཚན་ཁུངས་སྐྱེལ་བྱེད་པ་དང༌། ཁོ་པ་རྣམས་ཀྱིས་སོ་སོའི་བཟང་སྤྱོད་གནས་
སྐབས་གཅིག་ནས་གནས་སྐབས་གཞན་ཞིག་དང༌། མི་གཅིག་ནས་མི་གཞན་
ཞིག་གི་དབར་འགྱུར་བ་གཏོང༌། དེ་ལ་སྐབས་བསྟུན་གྱི་བཟང་སྤྱོད་ཅེས་བརྗོད་པ་
རེད། བཟང་སྤྱོད་དེ་འདྲ་ནི་སྟབས་བདེའི་བཟང་སྤྱོད་ཡིན་པ་ལས་ཡིད་ཆེས་ལས་
བྱུང་བའི་བཟང་སྤྱོད་མ་ཡིན།
བཟང་སྤྱོད་ཡོད་མེད་འཇལ་གཞི། དར་སྲོལ་ལམ་འཕེལ་ཕྱོགས་གང་ཡིན་
ལ་མ་ལྟོས་པར་བཟང་སྤྱོད་ཀྱི་ཕྱོགས་སྟོན་འཁོར་ལོས་ཕྱོགས་ཇི་ལྟར་བསྟན་པ་
དེར་བསྐྱོད་པ་ལ་བརྟེན་ནས་མཐུན་སྒྲིལ་དང་། ནང་སེམས་ཀྱི་ཞི་བདེ་འཐོབ་ཀྱི
རེད། ཅེས་སྐུ་ཞབས་TedKoppel ལགས་ཀྱིས་གསུངས།
ང་ཚོར་སྤྱི་ཁྱབ་ཀྱི་ཚད་གཞི་ཅིའི་ཕྱིར་དགོས་པ་རེད་དམ། ཡུ་རོབ་ནང་
གི་མི་ཌར་གཅིག་དེ་ཨེ་ཤི་ཡའི་ནང་གི་མི་ཌར་གཅིག གྲོ་ཞིབ་རྒྱ་མ་གང་དེ་སས་
ཕྱོགས་གང་སར་གྲོ་ཞིབ་རྒྱ་མ་གང་རེད། སྤྱི་ཡོངས་ལ་ཁྱབ་པའི་བཟང་སྤྱོད་(བཟང་
སྤྱོད་སྤྱིར་ཁྱབ་) མི་འདོད་པའི་སྐྱེས་བུ་རྣམས་ཀྱིས་འགྲིག་པའམ་ནོར་བ་གང་ཡང་
མེད་པར་འདོད། འགྲིག་ནོར་ནི་མིའི་བསམ་པས་བཟོས་པ་རེད་ཅེས་འགྲེལ་བརྗོད་
བྱས་ཏེ་བཟང་སྤྲོད་ཀྱི་ངོ་བོ་ལ་འགྱུར་བ་གཏོང་སྡོད་པ་རེད། ཁོ་ཚོས་འགན་དེ་སོ་
སོའི་སྤྱོད་པའི་ཐོག་ཏུ་མ་བཀལ་བར་བཟང་སྤྱོད་ངོ་སྤྲོད་བྱེད་སྟངས་ཀྱི་ཐོག་ཏུ
འགེལ་བ་རེད། ཁོ་ཚོས། ངའི་སྤྱོད་པ་འགྲིག་བསྡད་ཡོད། ཁྱེད་རང་གིས་འགྲེལ་
བཤད་ནོར་འཁྲུལ་རེད་ཅེས་པའི་ཚོར་སྣང་སླེབས་པར་བྱེད། དཔེར་ན། ཧིཌ་ལཱར་
(Hitler) གྱིས་ཁོ་རང་གི་བྱེད་སྟངས་འགྲིག་ཡོད་ཤག་བསམས་ཡོད་རེད། ཁོ་པ་
འགྲིག་པ་རེད་དམ་ཞེས་པ་ནི་དྲི་བ་ཆེན་པོ་ཞིག་རེད།
ལྟོ་ཆས་ཀྱི་ཆེད་དུ་སྤྲང་པོ་ལ་དངུལ་སྟེར་བ་ནི་འགྲིག་པ་རེད། འོན་ཀྱང་
སྤྲང་པོ་དེ་ཉིད་ལ་བཟི་སྨན་ཉོ་བའི་ཆེད་དུ་དངུལ་སྤྲོད་པ་ནི་ནོར་བ་རེད། སྤྱི་
བསྡོམས་བརྒྱབ་ནས་སྤྱི་ཁྱབ་ཀྱི་ཚད་གཞི་བཟོ་བ་རེད། ཡུལ་དུས་ཀྱི་གནས
སྟངས་དེའི་ཁོངས་སུ་ཚུད་མེད། དཔེར་ན། མི་གསོད་པ་ནི་ནོར་འཁྲུལ་རེད། དེ
ནི་སྤྱི་ཡོངས་ལ་སྤྱིར་བཏང་གི་གཏམ་བཤད་དང་བདེན་པ་རེད། དེ་ནི་བཟང་སྤྱོད་
ཀྱི་སྤྱིར་ཁྱབ་ཀྱི་ཚད་གཞི་ཞིག་རེད། ཚད་གཞི་དེས་གནམ་གཤིས་ཡག་པོའི་ནང་
དུ་བསད་ན་འགྲིག་པ་དང་། དེ་བཞིན་ཁྱེད་རང་ལ་གསོད་འདོད་ཡོད་ན་འགྲིག་པ་
རེད་སོགས་ཀྱི་འགྲེལ་བརྗོད་གང་ཡང་མི་བྱེད། ཡིན་ནའང་རང་ཉིད་ཀྱི་སྲུང་སྐྱོབ་
(ཡུལ་དུས་གནས་སྟངས) ཆེད་དུ་གསོད་པ་དེ་ཚད་གཞི་དེའི་ཁོངས་སུ་མི་འཚུད། ང་
ཚོའི་བཟང་སྤྱོད་ཀྱི་སྤྱི་ཁྱབ་ཚད་གཞི་གང་ཡིན་ནི་ང་ཚོས་སློབ་སྟོན་པ་སུ་གདན་
འདྲེན་ཞུ་བ་དང༌། དགོས་མཁོ་སྤྲོད་འགྲེམས་བྱེད་པོ་སུ་ལ་འདེམས་ཀ་བྱེད་པ།
ཚོང་ཟོག་ཉོ་མཁན་སུ་ལ་འབྲེལ་བ་བྱེད་པ། བར་སྟོང་གི་དུས་ཚོད་སུའི་མཉམ་དུ་
བེད་སྤྱོད་བྱེད་ཀྱི་ཡོད་པ་རྣམས་ཀྱིས་གསལ་པོར་སྟོན་གྱི་རེད། རིག་གཞུང་འདྲ་
མིན་ལ་བརྟེན་ནས་བསམ་ཚུལ་མི་འདྲ་བ་ཡོང་གི་ཡོད་རུང་དྲང་པོ་དང༌། བདེན་
པ༑ དྲང་ཚུགས་བརྟན་པོ། ཁ་ཆད་སོགས་ནི་འཇིག་རྟེན་སྤྱི་ཡོངས་ལ་དུས་ཀུན་
ཏུ་བཟང་སྤྱོད་དུ་ངོས་འཛིན་བྱེད་ཐུབ་པ་རེད། འདི་དག་ལ་རིག་གཞུང་གི་འབྲེལ་
བ་མ་མཆིས། སྤྱི་ཚོགས་གང་ཞིག་གིས་ད་བར་དཔའ་བོ་ལས་སྡར་མ་ལ་གུས་
བཀུར་ཆེ་བ་བྱེད་མྱོང་བྱུང་མེད་པ་རེད།
བཟང་སྤྱོད་དང་དྲང་པོའི་ཁོངས་སུ་གཤམ་གསལ་ཚུད་ཡོད།
གཞན་གྱི་ཚོར་བ་གང་ཡིན་ཤེས་པ།
དྲང་པོའི་རང་བཞིན།
ནད་པ་དང་རྒས་གཅོང་རྣམས་ལ་སྙིང་རྗེ་ཡོད་པ།
སྤྱི་ཚོགས་ཀྱི་བདེ་རྩར་དོ་དབྱིངས་ཡོད་པ།
མི་མང་པོས་མོས་མཐུན་བྱས་པ་ཙམ་གྱིས་གནད་དོན་དེ་བདེན་པ་ཆགས་
ཀྱི་མེད། གལ་ཏེ་རྒྱལ་ཁབ་ཅིག་གི་ཡུལ་མིས་མིག་སྔོན་པོ་ཅན་རྣམས་འོས་འཕེན་
དུ་འཇུག་རྒྱུ་མིན་པར་མང་མོས་འོས་ཤོག་འཕངས་ཀྱང་བྱེད་བབས་དེ་འགྲིག་
པར་བཟོ་ཡི་མེད། གཞི་རྩའི་བཟང་སྤྱོད་རྣམས་ཡོངས་ཁྱབ་རེད། སྒྲིག་ཁྲིམས་
མེད་པའི་རང་དབང་གིས་སྒེར་པ་གཏོར་བཤིག་གཏོང་བ་ནང་བཞིན་འགྲོ་ལུགས
མེད་པའི་སྤྱི་ཚོགས་ཀྱིས་སྤྱི་ཚོགས་དེ་ཉིད་མེད་པར་བཟོ་བ་རེད། གལ་ཏེ་བཟང་
སྤྱོད་རྣམས་བྱེད་པ་པོ་དང་བསྟུན་དགོས་ན་ནག་ཉེས་ཅན་གཅིག་ཀྱང་བཙོན་ཁང་
དུ་ཡོང་གི་མ་རེད། སྤྱི་ཚོགས་ཤིག་ལེགས་ཉེས་གང་འདྲ་ཞིག་ཆགས་མིན་ནི་སྤྱི་
ཚོགས་དེའི་མི་སྒེར་པ་རེ་རེའི་བཟང་སྤྱོད་ལ་རག་ལས་ཡོད། སྤྱི་ཚོགས་དེའི་ནུས་
ཤུགས་ནི་སྤྱི་ཚོགས་དེའི་བཟང་སྤྱོད་ལམ་ལུགས་ལ་རག་ལས་ཡོད།
བཟང་སྤྱོད་གང་ཡིན་ལྟོས་ས་ལྟོས་འཇོག་ལ་ཡིད་ཆེས་བྱེད་པོ་རྣམས་སོ་
སོའི་སྔ་ཕྱི་འགལ་འཛོལ་ལ་བརྟེན་ནས་འཐོམ་དུ་འཇུག་པ་རེད། ཁོ་པ་རྣམས་
ཀྱིས། ལེགས་ཉེས་ཚང་མ་ལྟོས་ས་ལྟོས་འཇོག་རེད་ཅེས་བརྗོད་པ་རེད། བརྗོད་
པ་དེ་ནི་དོན་དམ་དུ་བདེན་པ་རེད། དེ་ནི་ནང་འགལ་རེད། འགྲིག་པ་དང་ནོར་བ།
དྲང་པོ་དང་དྲང་པོ་མ་ཡིན་པའི་ཁྱད་པར་སྔོན་ཚུད་དུ་ཡོད་ཤག་བྱེད་པ་རེད། ཐུམ་
སྒྲིལ་གྱི་མིང་རྟགས་བརྗེས་ན་དེའི་ནང་དུ་ཡོད་པའི་ཅ་དངོས་ལ་འགྱུར་བ་མི་འགྲོ
བ་བཞིན་དུ་རྗོད་ཚིག་གི་འབྱུང་ཁུངས་ལ་འགྱུར་བ་བཏང་ན་ཚིག་དོན་ལ་འགྱུར་བ་
འགྲོ་དགོས་མེད། བཟང་སྤྱོད་ཉམས་པ་རྣམས་ལ་ཐ་སྙད་འདྲ་མིན་བཏགས་ནས་
སྤྱི་ཚོགས་ནང་ངོས་ལེན་ཐོབ་པ་མང་དུ་འགྲོ་བ་དང་། གསར་འགྱུར་བརྒྱུད་ལམ་
གྱིས་ཚུལ་མིན་བྱ་སྤྱོད་རྣམས་ཡིད་འཕྲོག་ཏུ་འཇུག རྫུན་ཤོད་མཁན་རྣམས་ཁ་
ཡོད་ལག་ཡོད་ལ་ཞེན་པའི་མིར་ངོས་འཛིན།
བཟངསྤྱོད་ཀྱི་ཤེས་ཡོན་མི་སྤྲོད་པར་སེམས་ཚོར་གྱི་ཤེས་ཡོན་གཅིག་
པུ་སྤྲོད་པ་ནི་སྤྱི་ཚོགས་ལ་ཉེན་ཚབས་བཟོ་བའི་ཤེས་ཡོན་སྤྲོད་པ་རེད། ཅེས་སྐུ་
ཞབས་Theodore Rooseveltམཆོག་གིས་གསུངས།
ཀོ་ལམ་སྦི་ཡ་(Columbia)གཙུག་ལག་སློབ་གཉེར་ཁང་གི་ཚོགས་གཙོ་
སྐུ་ཞབས་Michael Seven ལགས་ཀྱིས་ཕྱི་ལོ་༡༩༩༣ ལོར་ལས་གནས་ནས་
རྩ་དགོངས་ཞུ་སྐབས་གསར་འགོད་པ་ཞིག་གིས་ཁོང་ལ་ལས་ཀ་མཇུག་སྐྱེལ་
བྱེད་དགོས་པ་ཡོད་དམ་ཞེས་དྲིས་པར་ཁོང་གིས། ལྷག་ལུས་ཡོད། ཧོབ་སྟེ་
བལྟས་ན་འདོད་པ་ཁེངས་པ་ལྟར་ཡོད་ཀྱང་དོན་དམ་པར་གནད་དོན་གཅིག་ཡོད།
ཅེས་གསུངས་པ་དང་། མུ་མཐུད་ཁོང་གིས། སློབ་མ་རྣམས་ཀྱི་བཟང་སྤྱོད་ཐོག་
ལམ་སྟོན་བྱེད་རྒྱུ་བྱུང་མ་སོང༌། ཉེ་བའི་གཙུག་ལག་རབ་འབྱམས་པའི་སློབ་མ་
རྣམས་ལ་བཟང་སྤྱོད་ཐོག་སྦྱོང་བརྡར་རག་གི་མེད། ཤེས་ཡོན་སློབ་གསོ་སྤྲོད་
མཁན་རྣམས་ཀྱིས་དེ་ཐོག་ལག་པ་འཆང་རྒྱུར་ཞེད་སྣང་སྐྱེས། གཤིས་སྤྱོད་དང་
འབྲེལ་ཡོད་སློབ་ཚན་རྣམས་ཕ་མ་རྣམས་ཀྱིས་བསླབ་དགོས་པའི་ཁོངས་སུ་
འཇོག །གནས་བབ་དེའི་འབྲས་བུ་ནི་གཤིས་སྤྱོད་ཐོག་སྦྱོང་བརྡར་མང་ཤོས
དགོས་པའི་ན་གཞོན་འདི་རིགས་ལ་སྦྱོང་བརྡར་ཉུང་ཤོས་ལས་འཐོབ་ཀྱི་མེད་པ་
རེད། བཟང་སྤྱོད་ནི་ཆོས་མ་རེད། དེ་དག་ནི་ཞི་བདེ་ལྷིང་འཇགས་ཡོད་པའི་སྤྱི་
ཚོགས་ལ་དགོས་པའི་རྒྱུ་མཚན་དང་རྩ་འཛིན་ཅན་གྱི་གོམས་གཤིས་བཟང་པོ་
རེད། ཅེས་གསུངས།
བཟང་སྤྱོད་དང་ཁྲིམས་མཐུན།
གཞན་གྱི་ངན་བྱས་ལ་བརྟེན་ནས་སོ་སོས་ཡག་པོ་བྱས་པར་འགྱོད་པ་བྱེད་
དགོས་མེད།རང་ཉིད་གཅིག་པུས་དྲང་པོའི་ལམ་ནས་བྱས་ན་འགྲིག་པ་རེད།ནོར་
བའམ་དྲང་པོ་མ་ཡིན་ན་མི་ཡོངས་ཀྱི་ཆོག་མཆན་གྱིས་རང་ཉིད་འགྲིག་པར་ར་
འཕྲོད་བྱེད་མི་ཐུབ། ཅེས་སྐུ་ཞབས་ཧེན་རཱི་ཕིལ་གྲིང་(Henry Fielding) ལགས་
ཀྱིས་གསུངས།
བཟང་སྤྱོད་དང་ཁྲིམས་མཐུན་བྱེད་པ་གཉིས་གཅིག་པ་མ་ཡིན་པ་མང་ཆེ་
བས་མོས་མཐུན་བྱེད། བཟང་སྤྱོད་གང་ཡིན་པ་རྣམས་ཁྲིམས་མཐུན་ཡིན་པ་དང་
མ་ཡིན་པ་གང་རུང་ཡོད་སྲིད་པ་རེད། དེ་བཞིན་ཁྲིམས་མཐུན་གང་ཡིན་པ་རྣམས་
བཟང་སྤྱོད་ཡིན་མིན་གང་རུང་ཡོད་སྲིད་པ་རེད། དཔེར་ན།
༡ ཉེན་སྲུང་མ་འཇོག་གི་ཚོང་ལས་པ་ཞིག་གིས་ཉེན་སྲུང་གི་གན་ཡིག་ཡག་
པོ་ཚོང་རྒྱུ་ལས་བར་ཚོང་གི་བརྒྱ་ཆའམ་ཆང་རིན་ཆེ་བ་འཐོབ་རྒྱུར་དོ་
ཁུར་ཆེ་བ་བྱས་པ་ལ་བརྟེན་ནས་ཚོང་ཤག་ལ་མི་འོས་པའི་ཉེན་སྲུང་གན་
ཡིག་ཚོང་བ་ནི་ཁྲིམས་མཐུན་ཡིན་རུང་བཟང་སྤྱོད་མིན།
༢ ལས་ཁུངས་ཀྱི་འགན་འཛིན་ལོ་གཞོན་ཞིག་གིས་ཁོ་པའི་ཕྲུ་གུར་རྨས་
སྐྱོན་ཆེན་པོ་འཕོག་པ་དེ་སྣུམ་འཁོར་ནང་དུ་བཞག་ནས་སྣུམ་འཁོར་མྱུར་
ཚད་ལས་བརྒལ་བ་གཏོང་བཞིན་སྨན་ཁང་དུ་བསྐྱོད་པ་རེད། སྣུམ་འཁོར་
གཏོང་སྟངས་དེ་འདྲ་ཁྲིམས་མཐུན་མ་ཡིན་ཡང་བཟང་སྤྲོད་ཀྱི་ཆ་ནས་སུ་
གང་གིས་ཀྱང་དེ་ཐོག་དྲི་བ་མི་འདྲི། ཕྲུ་གུའི་སྲོག་སྐྱོབ་པའི་ཆེད་དུ་ཁྲིམས་
མཐུན་མ་ཡིན་ཡང་སྨན་ཁང་དུ་གང་མགྱོགས་འབྱོར་བ་བྱེད་དགོས།
ཁྲིམས་མཐུན་གྱིས་སྤྱི་ཁྱབ་ཚད་གཞི་ཉུང་མཐའ་གཏན་འབེབས་བྱེད་པ་
དང་བཟང་སྤྱོད་ཀྱིས་དེ་དག་ལས་ཆེས་བརྒལ་བའི་ཚད་གཞི་གཟུང་བ་རེད།
བཟང་སྤྱོད་ནི་དྲང་པོ་དང་བདེན་པའི་སྐོར་ཤ་སྟག་ཡིན་པ་ལས་མི་རྣམས་དགའ་
བའམ་མི་དགའ་བ་བཟོ་བའི་ཆེད་དུ་མིན། བཟང་སྤྱོད་ནི་མིའི་དགོས་མཁོ་དང་ཐོབ་
ཐང་ལ་གུས་བཀུར་ཡོང་བའི་ཆེད་དུ་ཡིན།
མི་ཚེའི་དགོས་དོན། འདོད་པ་མི་འདྲ་བ་སྣ་ཚོགས་ཡོད་དེ་གྲུབ་འབྲས་
སོན་པའི་འདོད་པ། སོ་སོའི་བདེ་སྐྱིད་ལ་ལྟོས་མེད་ལས་འགན་སྒྲུབ་འདོད། མི་
ཚེ་དོན་དང་ལྡན་པ་ཡོང་བའི་འདོད་པ་སོགས་ཡོད། གལ་ཏེ་ཁྱེད་རང་ལ་འཛམ་
བུ་གླིང་ཡོངས་རྫོགས་ཐོབ་ཀྱང་ཁྱེད་རང་གི་དྲན་ཤེས་བརླགས་ན་དགའ་ཚོར་
སྐྱེ་འོས་རེད་དམ། དགོས་དོན་མེད་པའི་མི་ཚེ་ནི་ཚོར་བ་དང་དྲན་ཤེས་མེད་པར་
འཚོ་སྡོད་བྱེད་པ་ནང་བཞིན་རེད། ཁྱེད་རང་གི་དགོས་དོན་གང་ཡིན་ནམ། ཁྱེད་
རང་ལ་དགོས་དོན་ཡོད་དམ། དགོས་དོན་ཡོད་ན་ལས་དོན་སྐྱབ་པའི་སེམས་ཚོར་
དྲག་པོ་སྐྱེ་བ་རེད། དགོས་དོན་གང་ཡིན་བཙལ་ནས་སེམས་ཚོར་དང་འབད་པ་
ཆེན་པོས་སྒྲུབ་དགོས་པ་ཡིན།
ང་ཚོ་ཉིན་ལྟར་སོ་སོར་དྲི་བ་འདི་འདྲི་དགོས། གུས་པ་རང་ཉིད་མི་ཚེའི་
དགོས་དོན་དང་ཉེ་རུ་འགྲོ་ཡི་འདུག་གམ། མི་ཡུལ་འདི་ད་ཡོད་ལས་ལེགས་པ་
ཞིག་ཡོང་བར་རང་ཉིད་ནས་མཐུན་སྦྱོར་བྱེད་ཀྱི་འདུག་གམ། གལ་ཏེ་མི་འདུག་
ཅེས་ལན་འདེབས་ཡོང་གི་ཡོད་ན། ཉིན་མོ་དེའི་མི་ཚེའི་ཆ་ཤས་ཆུད་ཟོས་སུ
བཏང་བ་རེད། མི་ཚེའི་ནང་དུ་སོ་སོའི་ངོས་ནས་སྤྱི་ཚོགས་ལ་མཐུན་སྦྱོར་ཅི་ཙམ
བྱས་པ་ལྟར་གྱི་ལེགས་སྐྱེས་སམ་འབྲས་བུ་རང་ཉིད་ལ་སྨིན་པ་རེད། མི་ཚེའི་
དགོས་དོན་ཅི་ཙམ་སྔོན་དུ་ར་སྤྲོད་ཐུབ་པའི་ཚོད་ཀྱིས་མི་ཚེ་ལེགས་པ་ཡོང་། མི་
སྒེར་པའམ་ནང་མི། ཡང་ན་ཚོགས་པའམ་རྒྱལ་ཁབ་གང་ཡིན་རུང་རྫོགས་མཐའ་
མེད་པའི་དགོས་དོན་འཚོལ་རྒྱུ་ནི་ཁ་གཏད་ཆེ་ཤོས་དེ་རེད། དགོས་དོན་དང་
བཟང་སྤྱོད་གཉིས་གང་ཡིན་གསལ་པོར་ངོ་སྤྲོད་བྱེད་ཐུབ་ན་སྒེར་པ་རང་ཉིད་ཀྱི་
ཁེ་ཕན་དང་སྤྱི་ཚོགས་ཀྱི་འགན་འཁུར་དབར་འགལ་ཟླ་མེད་པར་ཆ་མཉམ་དུ་
འགྲོ་ཐུབ་པ་དང༌། ཕུགས་ཕན་གྱི་ཆེད་དུ་ཐག་གཅོད་མ་ནོར་བ་བྱེད་ཐུབ་པ་ཡོང་
ངེས། དེ་བཞིན་རྣམ་དཔྱོད་དང་འཚར་ལོངས་ཀྱིས་གནད་དོན་གལ་ཆེ་རྣམས་
ཞིབ་མོར་ཤེས་རྟོགས་ཐུབ་པ་ཡོང་།
དུས་ཀྱི་མཐའ་བར་དུ་གནས་སྡོད་བྱེད་སྙམ་ནས་སློབ་སྦྱོང་བྱེད། སང་ཉིན་
འཆི་སྙམ་ནས་འཚོ་སྡོད་བྱེད། ཅེས་བདག་ཉིད་ཆེན་པོ་Mahatma Gandhiམཆོག་
གིས་གསུངས།
ང་ཚོས་གཞན་ལ་རོགས་པ་མི་བྱེད་པར་རང་གིས་རང་ལ་རོགས་པ་བྱེད་
མི་ཐུབ། ང་ཚོས་གཞན་ཕྱུག་པོར་བཟོ་མ་ཐུབ་པར་རང་ཉིང་ཕྱུག་པོར་ཆགས་མི་
ཐུབ། ང་ཚོས་གཞན་ཡར་རྒྱས་གཏོང་མ་ཐུབ་པར་རང་ཉིད་གོང་འཕེལ་གཏོང་མི་
ཐུབ། ཅེས་སྐུ་ཞབས་JanetteCole ལགས་ཀྱིས་གསུངས།
མི་ཚེ་ནི་རྩེད་མོ་ལ་ལྟད་མོ་ལྟ་མཁན་ལྟ་བུ་མ་རེད། རང་ཉིད་རྒྱབ་ཏུ་བསྡད་
ནས་མདུན་དུ་གང་དང་གང་བྱུང་བ་རྣམས་ལ་ལྟ་བཞིན་བསྡད་ན་མི་འགྲིག མི་
ཚེ་དོན་དང་ལྡན་པ་ཡོང་བའི་ཆེད་དུ་མི་ཚེའི་དགོས་དོན་གང་ཡིན་བཙལ་ནས་
དགོས་དོན་དེ་སྒྲུབ་པའི་ཧུར་སྐྱེད་བྱེད་དགོས།
དགོས་དོན་ཞིག་གི་མཉམ་དུ་འཚོ་སྡོད་བྱེད་པ། ང་ཚོ་ཚང་མ་འཇིག་རྟེན་
ཁམས་འདིར་དགོས་དོན་ཞིག་གི་ཆེད་དུ་སྐྱེ་བ་བླངས་ནས་བསྡད་ཡོད་ཀྱང་ཉུང་
ཤས་ཤིག་གིས་མ་གཏོགས་མི་ཚེའི་དགོས་དོན་གང་ཡིན་རྙེད་ཐུབ་མེད། ང་ཚོ་
མང་ཆེ་བས་ཉིན་ཞག་གྲངས་འདྲེན་བྱེད་བཞིན་འཚོ་སྡོད་ཙམ་བྱེད་པ་རེད། ཚན་
རིག་པ་མཁས་དབང་སྐུ་ཞབས་Albert Einstein ལགས་ཀྱིས་སྐབས་ཤིག་ཏུ།
ང་ཚོ་འཇིག་རྟེན་ཁམས་འདིར་ཅིའི་ཕྱིར་སླེབས་པ་ཡིན་ནམ། གལ་ཏེ་འཇིག་རྟེན
འདི་གློ་བུར་ཐོག་རྒྱག་ཡིན་ན་ང་ཚོ་ཡང་དེ་མཚུངས་རེད། ཡིན་ནའང་། གལ་ཏེ་
འཇིག་རྟེན་འདི་ལ་གོ་དོན་ཡོད་ན་ང་ཚོ་ལའང་གོ་དོན་ཡོད། ངས་དངོས་ཁམས་
རིག་པའི་སློབ་སྦྱོང་ཅི་ཙམ་བྱས་པ་དེ་ཙམ་གྱིས་ངའི་དོ་དབྱིངས་གཟུགས་འདས་
རིག་པའི་ཕྱོགས་སུ་འཐེན་གྱི་འདུག ཅེས་གསུངས།
ངས་མཐར་ཐུག་ཕམ་ཉེས་གཏོང་བའི་འགལ་རྐྱེན་ལས་ཐར་བར་བྱེད་པ་
ལས་མཐར་ཐུག་གྲུབ་འབྲས་སོན་པར་བྱེད་པའི་འགལ་རྐྱེན་ལས་ཐར་བ་བྱེད་ཀྱི་
ཡིན།ཞེས་སྐུ་ཞབས་Woodrow Wilsonམཆོག་གིས་གསུངས།
ང་ཚོས་བཟང་སྤྱོད་གང་ནས་སྦྱོང་དགོས་སམ། New Jersey, Teaneck
སློབ་གྲྭའི་དགེ་རྒན་ཞིག་གིས་བཟང་སྤྱོད་གསལ་བཤད་ཀྱི་འཛིན་གྲྭ་ཞིག་གོ་
སྒྲིག་བྱས་པའི་ལོ་རྒྱུས་དེ་ངས་ཉེ་དུས་བཀླགས་པ་ཡིན། སློབ་ཕྲུག་བུ་མོ་ཞིག
ལ་ཨ་སྒོར་༡༠༠༠ ཡོད་པའི་དངུལ་ཁུག་ཅིག་རྙེད་དེ་བདག་པོ་ལ་ཕྱིར་སློག་པ་
དེར། དགེ་རྒན་གྱིས་འཛིན་གྲྭའི་སློབ་མ་རེ་རེའི་བསམ་ཚུལ་ཅི་ཡོད་དྲིས་པར།
སློབ་ཕྲུག་དེ་ལྐུགས་པ་རེད། (དངུལ་ཁུག་བདག་པོ་ལ་སྤྲོད་མཁན) མ་ཟད་དོ་སྣང་མི་
བྱེད་མཁན་ཚང་མ་ལ་ཉེས་ཆད་གཏོང་དགོས་ཞེས་སློབ་ཕྲུག་མང་ཆེ་བས་ལན་
འདེབས་བྱས། དགེ་རྒན་དེས་ལན་འདེབས་དེ་དག་ལ་འགྲེལ་བཤད་ཅི་འདྲ་
བརྒྱབ་མིན་སྐོར་དྲིས་པར། དགེ་རྒན་དེས། ངས་གང་ཡང་བཤད་མེད། གལ་ཏེ་
ངས་འགྲིག་པ་དང་ནོར་བ་གང་ཡིན་བཤད་ན་ང་མདུན་ལམ་སློབ་སྟོན་པ་ཆགས་
ཀྱི་མ་རེད། ངའི་བསམ་ཚུལ་གཞན་ལ་འགེལ་ཆོག་གི་མ་རེད། ཅེས་ལན་འདེབས་བྱས་འདུག
གལ་ཏེ་ང་ཚོས་སོ་སོའི་ཕ་མ་དང་དགེ་རྒན་ལས་བཟང་སྤྱོད་མ་སྦྱངས་
ན་སུའི་མདུན་ནས་སྦྱང་དགོས་སམ། ཁོང་རྣམས་ཀྱིས་མ་བསླབས་ན་ང་ཚོས་
ཐབས་ཤེས་གཞན་མེད་པའི་ཐོག་ནས་གཟུགས་མཐོང་རླུང་འཕྲིན་དང་དེ་མིན་
འདོད་པ་མེད་པའི་འབྱུང་ཁུངས་གཞན་བརྒྱུད་ནས་སྦྱོང་དགོས་ཆགས་ཀྱི་རེད།
འབྱུང་ཁུངས་དེ་དག་ལ་བརྟེན་ནས་སྤྱི་ཚོགས་ཛར་ཛོར་ཆགས་པ་རེད། གོང་དུ་
གསལ་ཁ་སྟོན་པའི་དགེ་རྒན་དེས་བཟང་སྤྱོད་ལ་ལོག་བཤད་བྱས་པ་དང་འགན་
འཁུར་མ་ཐེག་པར་མ་ཟད་ང་ཚོའི་ཕྲུ་གུ་ལ་སློབ་སྦྱོང་སྤྲོད་མཁན་གྱི་དགེ་རྒན་ལ་
མི་འོས་པ་རེད།
རྒྱལ་ཁ་ཐོབ་པ་དང་འཐོབ་མཁན་གྱི་ཁྱད་པར། རྒྱལ་ཁ་ཐོབ་པ་དང་རྒྱལ་
ཁ་འཐོབ་མཁན་ལ་མི་འདྲ་བའི་ཁྱད་པར་གང་ཡོད་དམ། རྒྱལ་ཁབ་ཐོབ་པ་ནི་གལ་
ཆེའི་བྱུང་བ་ཞིག་དང༌། རྒྱལ་ཁ་འཐོབ་མཁན་ནི་སྙིང་པོ་ཞིག་རེད། རྒྱལ་ཁ་འཐོབ་
མཁན་རྣམས་ཀྱིས་བཟང་སྤྱོད་གཞི་རྩར་བཞག་པའི་ཐོག་ནས་རྒྱལ་ཁ་ཐོབ་པའི་
འགྲོ་ལུགས་ལྟར་བྱས་པ་རེད།
སེམས་སྐུལ་སྤེལ་བའི་རྒྱལ་ཐོབ་པ་གསུམ།
༡ ཨོ་ལམ་པཱིག་ནི་ཚེ་གང་གི་རྩེད་འགྲན་ཞིག་རེད། སྐུ་ཞབས་Lawrence
Lemieux ལགས་ཀྱིས་རང་ཉིད་ཀྱི་གྲོགས་པོ་རྩེད་འགྲན་ཁ་གཏད་པ་དེ་
དཀའ་ངལ་ནང་དུ་ཡོད་པ་དེར་ཕན་ཐོགས་ཡོང་བའི་ཆེད་དུ་རང་ཉིད་རྩེད་
འགྲན་གྱི་ཁོངས་ནས་ཕྱིར་འཐེན་བྱས་པ་རེད། གཞན་གྱི་སྲུང་སྐྱོབ་དང་
བདེ་སྐྱིད་ནི་ཁོང་རང་གི་འདེམས་ཀ་དང་པོ་དེ་ཡིན་པ་མ་ཟད་རང་ཉིད་ཀྱི་
རྒྱལ་ཁ་ལས་རིན་ཐང་ཆེ་བ་རེད། ཁོང་གིས་རྒྱུག་འགྲན་དངོས་སུ་མ་ཐོབ་
ཀྱང་རྒྱལ་ཁ་འཐོབ་མཁན་ཆགས་པ་རེད། ཁོང་གིས་ཨོ་ལམ་པཱིག་རྩེད་
འགྲན་གྱི་ཆེ་མཐོང་གོང་དུ་བཀུར་བ་ལ་བརྟེན་ནས་འཛམ་བུ་གླིང་གི་རྒྱལ་
པོ་དང་རྒྱལ་མོ་རྣམས་ཀྱིས་ཁོང་ལ་ཆེ་མཐོང་གནང་བ་རེད།
༢ སྐུ་ཞབས་Reuben Gonzales ལགས་རྒྱལ་སྤྱིའི་བྱ་སྒྲོ་རྩེད་མོའི་འགྲན་
སྡུར་དངོས་གཞིའི་ཉིན་ཧ་ལས་པའི་ཡག་པོ་རྩེ་ནས་རྩེད་དཔང་དང་ཟུར་
ཐིག་རྟོག་ཞིབ་པ་ཚང་མས་ཁོ་པ་རྒྱལ་ཁ་འཐོབ་མཁན་དུ་གསལ་བསྒྲགས་
བྱས། ཡིན་ནའང་སྐུ་ཞབས་Gonzales ལགས་ནས་འཁྱུག་ཙམ་ངང་སྒུག་
བྱས་པའི་རྗེས་སུ་ཁོང་རང་གི་ཁ་གཏད་པར་བལྟས་པ་དང་ལག་པ་བཏང་
ནས། ངའི་རྩེད་སྟངས་མཐའ་མ་དེ་ཁྲིམས་མཐུན་མ་རེད་ཅེས་བརྗོད་པར་
ཚང་མ་ཧོན་འཐོར་བ་རེད། རྩེ་མོ་བ་རང་ཉིད་ཀྱི་ཕྱོགས་སུ་རྩེད་དཔང་གི་
ཐག་གཅོད་ཡོད་པ་དང་། རྒྱལ་ཁ་ཐོབ་བཞིན་ཡོད་པའི་སྐབས་རང་ཉིད་
ཀྱིས་རང་ཉིད་ལ་ཆ་རྐྱེན་མ་ཚང་བའི་ཁྱབ་བསྒྲགས་བྱེད་པ་དེ་འདྲ་སུས་
བྱེད་ཐུབ་བམ། ཁོང་ལ་དེ་འདྲ་བྱེད་དགོས་དོན་གང་ཡིན་ནམ་ཞེས་དྲིས་
པར། ཁོང་རང་གི་དྲང་ཚུགས་བརྟན་པོ་སྲུང་བའི་སླད་དུ་ཐབས་ཤེས་དེ་
རང་མ་གཏོགས་མི་འདུག་ཅེས་ལན་འདེབས་བྱས། ཁོང་གིས་རྩེད་འགྲན་
ཤོར་བ་རེད། ཡི་ནའང་ཁོང་རྒྱལ་འཐོབ་མཁན་ཞིག་ཆགས་པ་རེད།
༣ ཚོང་ལས་པ་འགའ་ཞིག་གིས་སོ་སོའི་ནང་མི་ལ་རེས་གཟའ་པ་སངས་
ཉིན་གྱི་དགོང་ཚིགས་ལ་ཡོང་རྒྱའི་བརྡ་སྤྲད་དེ་གྲོང་ཁྱེར་དུ་ཚོགས་འདུ་
ཞིག་གི་ཆེད་དུ་ཐོན་ཕྱིན་པ་རེད། ཚོགས་འདུའི་ནང་གྲོས་མོལ་གཅིག
རྗེས་གཉིས་མཐུད་བྱུང་ནས་ཚོགས་འདུ་དུས་ཐོག་གྲོལ་མ་ཐུབ་སྟབས་ཁོ་
པ་རྣམས་འཚབ་འཚུབ་ངང་ནས་གནམ་གྲུའི་ལག་འཁྱེར་ཉོས་ཏེ་གནམ་
ཐང་དུ་འབྱོར་སྐབས་གནམ་གྲུ་འཕུར་རྒྱུར་ཆུ་ཚོད་སྐར་མ་འགའ་ལས་
མེད་པས་མགྱོགས་མྱུར་གྱིས་འགྲོ་སྐབས་གཅིག་གིས་ཤིང་ཏོག་གིས
ཁེངས་པའི་ཅོག་ཙེ་ཆེན་པོ་ཞིག་དང་རྡོག་པས་ཐེབས་ཏེ་ཤིང་ཏོག་གང་
སར་ཐོར་བ་རྣམས་སྒྲུག་ལོང་མ་བྱུང༌། འོན་ཀྱང་ཁོ་ཚོའི་ནང་ནས་གཅིག་
མ་གཏོགས་ཚང་མ་གནམ་གྲུའི་ནང་དུ་འཛུལ་ཐུབ་པ་བྱུང་སྟེ་ཚང་མར
ངལ་གསོ་ཆེན་པོ་ཐོབ་པ་རེད། གཅིག་པོ་དེས་ཡར་ལང་ནས་གཞན་
རྣམས་ལ་ཕེབས་སྐྱེལ་བྱས་པ་དང་གདོང་ཐུག་བྱུང་བའི་ཅོག་ཙེ་དང་ཤིང་
ཏོག་རྣམས་ཕྱིར་བསྒྲུགས། ཅོག་ཙེའི་རྒྱབ་ཏུ་བུ་མོ་ལོ་༡༠ ཙམ་ཡིན་པ་
ཞིག་འཚོ་བ་ཤིང་ཏོག་བཙོང་ནས་སྐྱེལ་གྱི་ཡོད་པ་ཞིག་མཐོང་དུས་ཁོ་པ་
ཕྱིར་ལོག་ཐུབ་པར་ཧ་ཅང་དགའ་པོ་བྱུང་སྟེ་ཁོ་པས། ངས་ཁྱེད་རང་གི་
ཉིན་མོ་དེ་འཕྲོ་བརླག་བཏང་མ་སོང་ངམ་ཞེས་སྨྲས་པ་དང་ཨ་སྒོར་༡༠ བུ་
མོར་སྤྲད་དེ། འདིས་ཁྱེད་རང་གི་ཤིང་ཏོག་མེད་པར་ཆགས་པ་རྣམས་ཀྱི་
གུན་གསབ་ཡོང་གི་རེད་ཅེས་བརྗོད་ནས་ཕྱིན་པ་རེད། བུ་མོ་དེས་སྐབས་
དེར་གནས་ཚུལ་བྱུང་བ་རྣམས་ཤེས་རྟོགས་མ་བྱུང་ཡང་མི་དེའི་རྡོག་སྒྲ་
ཡལ་འགྲོ་དུས་སྐད་ཤུགས་ཆེན་པོས། ཁྱེད་རང་དཀོན་མཆོག་ཡིན་ནམ་
ཞེས་སྨྲས། ཚོང་ལས་པ་དེས་གནམ་གྲུ་ཤོར་བ་རེད་ཡིན་ནའང་ཁོ་པ་རྒྱལ་
ཁ་འཐོབ་མཁན་ཞིག་ཆགས་པ་རེད།
མི་གང་ཞིག་ལ་རྒྱལ་ཁའི་རྟགས་མ་མེད་ཀྱང་རྒྱལ་ཁ་ཐོབ་པ་ཆགས་པ་
དང༌། མི་གང་ཞིག་ལ་རྒྱལ་ཁའི་རྟགས་མ་ཡོད་ཀྱང་རྒྱལ་ཁའི་བརྒྱུད་ལམ་རྣམས་
བདག་བཟུང་མ་བྱས་ན་རྒྱལ་ཕམ་པར་འགྱུར་སྲིད་པ་རེད།
རྒྱལ་ཁ་ཐོབ་པ་ནི་གལ་ཆེའི་བྱུང་བ་ཞིག་དང་། རྒྱལ་ཁ་ཐོན་མཁན་ནི་སྙིང་པོ་ཞིག་རེད།
མི་གསུམ་གྱིས་དབུགས་ཐག་བང་འགྲན་ནང་དུ་ཆ་ཤས་ལེན་མཁན་བརྒྱ་
ཕྲག་མཉམ་དུ་རྒྱུགས་སྐབས་ཆ་ཤས་ལེན་མཁན་སུ་ལའང་རྒྱལ་ཁ་ཐོབ་མེད།
རྒྱལ་ཁ་མ་ཐོབ་པ་འདི་ལ་བརྟེན་ནས་མི་གསུམ་འདི་བང་འགྲན་ཤོར་བ་རེད་དམ།
དེ་འདྲ་རྩ་བ་ནས་མ་རེད། མི་གསུམ་པོ་རེ་རེས་དམིགས་ཡུལ་མི་འདྲ་བ་རེ་བཟུང་
ནས་བང་འགྲན་ནང་ཆ་ཤས་བསླངས་པ་རེ།
མི་དང་པོ་དེས་རང་ཉིད་ལ་བཟོད་བསྲན་གྱི་ནུས་སྟོབས་ཅི་ཡོད་ཤེས་
པའི་ཆེད་ཡིན་སྟབས་བང་འགྲན་ནང་ཞུགས་པ་ལ་བརྟེན་ནས་རང་ཉིད་ཀྱི་བཟོད་
བསྲན་དེ་བསམ་པ་ལས་ཆེ་བ་ཡོད་པ་ཤེས་རྟོགས་ཐུབ་པ་རེད།
!་གཉིས་པ་དེའི་དམིགས་ཡུལ་རང་ཉིད་ཀྱི་འཇོན་ཐང་སྔོན་མའི་གྲུབ་
འབྲས་ལས་བཟང་དུ་ཕྱིན་ཡོད་མེད་ཤེས་པའི་ཆེད་ཡིན་པ་ལྟར་ཡར་རྒྱས་ཕྱིན་
ཡོད་པ་ཤེས་རྟོགས་བྱུང་བ་རེད།
མི་གསུམ་པ་དེས་སྔོན་དུ་བང་འགྲན་ནང་དུ་ཞུགས་མྱོང་མེད་སྟབས་བང་
འགྲན་དེའི་ནང་དུ་བང་རྒྱུགས་ཆ་ཚང་བྱེད་ཐུབ་པ་བྱེད་རྒྱུ་ཡིན་པ་བཞིན་བྱེད་ཐུབ་
པ་བྱུང་བ་རེད། མི་གསུམ་པོ་དེ་རྣམས་ཀྱིས་རྒྱལ་ཁའི་རྟགས་མ་ཐོབ་མིན་ལ་མ་
ལྟོས་པར་སོ་སོའི་དམིགས་ཡུལ་གང་ཡོད་པ་རྣམས་བསྒྲུབས་སྟབས་གསུམ་ཁ་
རྒྱལ་ཁ་འཐོབ་མཁན་ཆགས་པ་རེད།
སྐུ་ཞབས་Mark Twain ལགས་ཀྱིས། རང་ཉིད་ལ་གུས་བཀུར་ཐོབ་པ་བྱེད་
པ་མ་ཡིན་པར་རང་ཉིད་གུས་བཀུར་བྱེད་འོས་སུ་འགྱུར་བར་བྱེད་པ་ནི་རང་ཉིད་
གུས་བཀུར་བྱེད་འོས་མ་ཡིན་པར་གུས་བཀུར་ཐོབ་པ་བྱེད་པ་ལས་ལེགས་པ་
ཡིན།ཞེས་གསུངས།
ཆེ་མཐོང་ནི་འོས་ཆོས་ཤིག་ཡིན་པ་ལས་ལྡན་ཆོས་མ་ཡིན། གལ་ཏེ་རྒྱལ་
ཁ་ཐོབ་པ་བྱེད་རྒྱུ་ཁོ་ན་དམིགས་ཡུལ་དུ་བཞག་ན་བྱེད་སྒོ་ལེགས་པར་བསྒྲུབས་
པ་ལས་བྱུང་བའི་བྱ་དགའ་མང་པོའི་གོ་སྐབས་བརླག་གཏོར་འགྲོ་སྲིད་པ་རེད།
རྒྱལ་ཁ་ཐོབ་པ་ལས་གལ་འགངས་ཆེ་བ་ནི་གུས་བཀུར་དང་ལྡན་པའི་ངང་ནས་
རྒྱལ་ཁ་ཐོབ་པ་དང་རྒྱལ་ཁ་དེ་རང་ཉིད་ལ་ཐོབ་འོས་པ་བྱེད་རྒྱུ་དེ་རེད། དྲང་པོ་
མ་བྱས་པ་ལས་ཐོབ་པའི་རྒྱལ་ཁ་ནི་གུས་བཀུར་ངང་ཕམ་ཤོར་བྱུང་བ་ལེགས་པ་
ཡིན། གུས་བཀུར་ངང་ཕམ་ཤོར་བྱུང་བ་ནི་གྲ་སྒྲིག་སྤུས་དག་བྱེད་མ་ཐུབ་པའི་
མཚོན་རྟགས་ཡིན་པ་དང༌། གཡོ་ཐབས་ཀྱིས་རྒྱལ་ཁ་ཐོབ་པ་ནི་གཤིས་སྤྱོད་མེད་
པ་མཚོན་པ་རེད།
མི་ཞིག་གི་གཤིས་ཀའི་ཡིག་རྒྱུགས་ངོ་མ་ནི་རང་ཉིད་ཀྱིས་ཅི་བྱེད་གཞན་
གྱིས་མི་ཚོར་བ་ཤེས་རྟོགས་ཡོད་པའི་ཐོག་བྱ་སྤྱོད་གང་དང་གང་བྱེད་པའམ་མི་
བྱེད་པ་དེ་རེད། རང་ཉིད་ཀྱི་དྲང་ཚུགས་ཀྱི་རང་བཞིན་ལ་གནོད་པའི་བྱ་བ་བློས་
གཏོང་གིས་མྱུར་ལམ་ཐོག་ནས་རྒྱལ་ཁ་ཐོབ་པ་བྱེད་པ་ནི་མི་འོས་པ་རེད། གཡོ་
སྒྱུའི་སྒོ་ནས་ཐོབ་པའི་རྒྱལ་ཁ་ལ་མི་ཚེ་ཧྲིལ་པོར་མ་སྐྱིད་པ་ཡོང་གི་རེད། འགྲོ་
བ་མི་ཡག་པོ་བྱེད་པ་ནི་རྒྱལ་ཁའི་རྟགས་མ་ཐོབ་པ་བྱེད་པ་ལས་གནད་འགག་ཆེ་
བ་ཡིན། རྒྱལ་ཁ་འཐོབ་མཁན་ནམ་གྲུབ་འབྲས་སོན་མཁན་རྣམས་ཀྱིས་དེ་རིང་
གི་ཉིན་མོ་དེ་ཉིན་མཐའ་མ་ཡིན་པ་ནང་བཞིན་སྡོད་པ་དང་ལས་དོན་སྒྲུབ་པ་རེད།
གང་ཡིན་ཞེ་ན། དེ་རིང་གི་ཉིན་མོ་འདིའི་ནང་ནས་གཅིག་ཉིན་མཐའ་མ་དེ་རེད།
ཡིན་ནའང་ཉིན་མཐའ་མ་དེ་གང་ཡིན་སུ་གཅིག་གིས་ཤེས་ཀྱི་མེད། འོན་ཀྱང་ཁོ་
པ་རྣམས་འཇིག་རྟེན་འདི་ནས་འགྲོ་སྐབས་རྒྱལ་ཁ་འཐོབ་མཁན་ནམ་གྲུབ་འབྲས་
སོན་མཁན་གྱི་ཐ་སྙད་ཐོགས་ཏེ་འགྲོ་བ་རེད།
ཕམ་ཉེས་འགའ་རེའི་དགའ་ཚོར་ནི་རྒྱལ་ཁ་ཐོབ་པ་ལས་ཆེ་བ་ཡོང༌། ཞེས་
སྐུ་ཞབས་མཱ་ཀེལ་ཌི་མཱོན་ཀྲེཀ་ནཱི།( Michel de Montaigne)ལགས་ཀྱིས་གསུངས།
རྒྱལ་ཐོབ་པ་རྣམས་གཟི་བརྗིད་ཅན་རེད། རྒྱལ་ཐོབ་པ་རྣམས་གཟི་བརྗིད་
ཅན་རེད། ཁོང་རྣམས་ཀྱིས་རང་བསྟོད་དང་དཔའ་ངོམ་ནམ་ཡང་མི་བྱེད། ཁོང་
རྣམས་ཀྱིས་སོ་སོའི་རོགས་པ་དང་ཁ་གཏད་པ་རྣམས་ལ་བསྔགས་བརྗོད་དང་
གུས་བཀུར་བྱེད། མི་མང་པོས་གྲུབ་འབྲས་སོན་པར་བྱེད་པ་ཤེས་ཀྱང་ཉུང་ཤས་
ཤིག་གིས་མ་གཏོགས་གྲུབ་འབྲས་སོན་པ་དེ་བདག་གཟུང་བྱེད་སྟངས་མི་ཤེས།
གྲུབ་འབྲས་སོན་པའི་འཆར་གཞི། ངས་འཛམ་གླིང་ཡོངས་ཁྱབ་ཏུ་ཚོགས་
པ་དང་མི་མང་གཉིས་ཀའི་ཆེད་དུ་གྲུབ་འབྲས་སོན་པའི་འཆར་གཞིའི་ཐོག་ཉིན་
གསུམ་གྱི་བགྲོ་གླེང་བྱེད་ཀྱི་ཡོད། བགྲོ་གླེང་དེ་རྒྱལ་ཁ་འཐོབ་མཁན་རྣམས་ཀྱིས་
མི་འདྲ་བ་བྱེད་ཀྱི་མེད། ཁོང་རྣམས་ཀྱིས་(བྱེད་ལུགས་)མི་འདྲ་བའི་ཐོག་ནས་བྱེད་
པ་རེད། ཅེས་པའི་ལྟ་གྲུབ་འདིའི་ཐོག་ནས་བྱེད་ཀྱི་ཡོད། ལྟ་གྲུབ་འདི་ནི། རྒྱལ་
བའམ་ཐོབ་པར་བྱེད་པ་ཉིད་ཚང་མ་མ་རེད། དེ་ནི་(གཞན་གང་ཡང་མིན་པའི་)གཅིག་
པུ་དེ་ཉིད་རེད། ཅེས་པའི་ཡིད་ཆེས་ཀྱི་ལྡོག་ཟླ་རེད།
ལྟ་གྲུབ་ཕྱི་མ་དེས་དྲང་པོ་ཡིན་ཟེར་མཁན་གྱི་སྐྱེས་བུ་རྣམས་ཀྱི་དྲང་ཚུགས་
ཀྱི་རང་བཞིན་ལ་དོགས་པ་སྐྲུན་གྱི་འདུག དེས་(Killer instinct) གསོད་པ་པོའི
བག་ཆགས་ཞེས་དོན་སྨིན་ཡོང་རྒྱུར་བཟང་ངན་གྱི་ཐབས་ཤེས་ཡོད་དོ་ཅོག་བེད་
སྤྱོད་གཏོང་བའི་སེམས་ཀྱི་བག་ཆགས་ཤུགས་ཆེན་གྱི་གོ་དོན་ལ་ལོག་འགྲེལ་
བྱེད་ཀྱི་འདུག སྲང་ལམ་དུ་ཡོད་པའི་མི་ཞིག་ལ་གསོད་པ་པོའི་བག་ཆགས་ཀྱི་
གོ་དོན་གང་ཡིན་དྲིས་ན། ཐབས་ཤེས་དྲང་པོའམ་དྲང་པོ་མ་ཡིན་པ་གང་རུང་གི་
ཐོག་ནས་ཁྱེད་རང་ཐོབ་པའམ་རྒྱལ་བ་བྱེད་དགོས་རེད་ཅེས་ལན་འདེབས་ཡོང་
ངེས་རེད། དེ་ནི་གསོད་པ་པོའི་བག་ཆགས་མ་རེད་འོན་ཀྱང་རྫུན་ངོ་མ་རེད། རྩེ་
མོ་བ་ཡག་པོ་ཞིག་ལ་གསོད་པ་པོའི་བག་ཆགས་ཀྱི་གོ་དོན་ནི།
༡ ཁྱེད་རང་གིས་རྩེད་འགྲན་ཐོབ་པའི་ཆེད་དུ་ཁྱེད་རང་གི་ནུས་པའི་བརྒྱ་ཆ་
༡༠༠ མ་ཡིན་པར་༢༠༠ བེད་སྤྱོད་གཏོང་དགོས།
༢ རང་ཉིད་རྒྱལ་བའི་ཆེད་དུ་ཁ་གཏད་པའི་ནོར་འཁྲུལ་སོ་སོའི་ཁེ་ཕན་དུ་
སྒྱུར་ཐབས་བྱེད་དགོས། ཁ་གཏད་པའི་ཞན་ཆ་རྣམས་སོ་སོའི་ཁེ་ཕན་དུ་
བེད་སྤྱོད་མི་བྱེད་པ་ནི་གླེན་པ་རེད། ཡིན་ནའང་ལམ་ལོག་པ་བེད་སྤྱོད་
བྱས་ནས་རྒྱལ་ཐབས་བྱེད་པ་ནི་གསོད་པ་པོའི་བག་ཆགས་མ་རེད། དེ་
ནི་མགོ་སྐོར་བསླུ་བྲིད་རེད། དྲང་པོའི་ཐོག་ནས་མ་ཡིན་པའི་རྒྱལ་ཁ་ནི་
གནས་སྐབས་ཀྱི་ལམ་ལྷོང་ཙམ་ཡིན་ཡང་ཡིད་ཚིམ་པའི་རྒྱལ་ཁ་རྩ་བ་
ཉིད་ནས་མ་རེད།
དངོས་དོན་དུ་མི་ཚེ་ནི་འགྲན་སྡུར་ཞིག་ཡིན་པས་ང་ཚོ་ཕན་ཚུན་དབར་
འགྲན་སྡུར་བྱེད་དགོས་པ་རེད། འགྲན་སྡུར་ལ་བརྟེན་ནས་འགྲན་སེམས་ཅན་གྱི་
མི་རྣམས་ཡར་རྒྱས་འགྲོ། འགྲན་སྡུར་གྱི་དམིགས་ཡུལ་རྒྱལ་ཁ་ཐོབ་པ་བྱེད་རྒྱུ་
ཡིན་པ་དངོས་འབྲེལ་རེད། ཡིན་ནའང་ལུགས་དང་མཐུན་པ་དང་། བཟང་སྤྱོད་དང་
མ་འགལ་བ། དྲང་པོའི་སྒོ་ནས་ཐོབ་པ་བྱེད་དགོས།
རྒྱལ་ཐོབ་པ་རྣམས་ཀྱིས་རྗེས་ཤུལ་འཇོག་པ་རེད། མི་ཆེན་རྣམས་ཀྱིས་སོ་
སོའི་རྒྱབ་ཏུ་བྱས་རྗེས་འགའ་རེ་འཇོག་པ་རེད། རྒྱལ་ཐོབ་པ་རྣམས་ཀྱིས་གཞན་ལ་
མ་བསྟེན་པར་རང་ཉིད་གཅིག་པུས་རྒྱལ་མི་ཐུབ་པ་ངོས་འཛིན་ཐུབ་པ་རེད། རྩེ་ཕུད་
པ་རྣམས་ལ་རྒྱལ་ཁའི་རྟགས་མ་ཐོབ་ཀྱང་ཁོང་རྣམས་ཀྱིས་རྒྱལ་ཁ་དེའི་རྒྱབ་ཏུ་མི་
མང་པོ་དཔེར་ན་དགེ་རྒན་དང་། ཕ་མ། དམིགས་བསལ་སློབ་སྟོན་པ། ཁོ་པ་ཚོར་
དགའ་མོས་བྱེད་མཁན་བཅས་ཀྱི་མཐུན་འགྱུར་མེད་ན་རྒྱལ་ཁ་དེ་ཐོབ་སོན་ཡོང་གི་
མེད་པ་ངོས་ལེན་བྱེད། རང་ཉིད་ལ་མཐུན་འགྱུར་སྦྱོར་མཁན་དེ་དག་གི་དྲིན་ལན་
ནམ་ཡང་འཇལ་མི་ཐུབ། རོགས་རམ་དགོས་ངེས་ཅན་རྣམས་ལ་མཐུན་འགྱུར་ཕྲན་
བུ་སྦྱོར་བ་ནི་བཀའ་དྲིན་རྗེས་དྲན་ཞུ་བའི་ཐབས་ལམ་གཅིག་ཁོ་ན་རེད།
ཟམ་པ་བཟོ་མཁན།
རྒྱ་ལམ་སྟེང་དུ་འགྲོ་བའི་རྒས་པོ་དེ།།
ཁ་ཞེང་ཆེ་ཞིང་གཏིང་རིང་རྒྱ་ཆེ་བ།།
རྦ་རླབས་ཆལ་ཆིལ་གཡོ་བའི་གྲོག་རོང་དུ།།
གྲང་ངར་ཆེ་བའི་རབ་རིབ་སྲོད་དུ་འབྱོར།།
སྐྱ་རེངས་ཤར་ནས་བརྒལ་བའི་རྒས་པོ་དེས། །
ལྷོག་ལྷོག་འབབ་པའི་རྒྱུག་ཆུར་ཞེད་སྣང་མེད། །
ཕ་ཁར་བདེ་བར་འཁོད་མཚམས་ལྟག་ལོག་བརྒྱབ། །
རྦ་རླབས་འགོག་ཕྱིར་ཟམ་པ་གསར་དུ་བཙུགས། །
རྒས་པོ་ལགས་ཞེས་འཁྲིས་ཀྱི་འགྲུལ་རོགས་དེས། །
ཁྱེད་ཀྱིས་འདི་རུ་ཟམ་པ་བཟོས་པ་འདིས།།
ཉིད་ཀྱི་ནུས་ཤུགས་ཕན་མེད་གཏོང་ལགས་ཏེ། །
ཉིན་འདི་རྫོགས་པའི་མཉམ་དུ་ཁྱེད་ཉིད་ཀྱིས། །
འགྲུལ་བཞུད་བྱེད་པའི་མཐའ་ཡང་འདིར་རྫོགས་པས། །
བསྐྱར་དུ་དེ་ཐོག་བཞུད་དགོས་ནམ་ཡང་མེད། །
ཁ་ཞེང་ཆེ་ཞིང་གཏིང་རིང་རྒྱ་ཆེ་བའི། །
གྲོག་རོང་དེ་ནི་ཁྱེད་ཀྱིས་བརྒལ་ཟིན་པས།།
རྦ་རླབས་ཆུང་འདིར་ཟམ་པ་ཅིའི་ཕྱིར་བཟོ།།
རྒས་ཤིང་འཁོགས་པའི་བཟོ་པས་མགོ་བཏེགས་ནས། །
ང་རང་དེ་རིང་ཡོང་སའི་ལམ་སྟེང་དུ།།
ང་ཡི་མཇུག་ཏུ་འདབ་གསར་གཞོན་ནུ་ཞིག།
གོམ་བཞུད་བྱ་ངེས་གྲོགས་པོ་ཡག་པོ་ལགས། །
གྲོག་རོང་དེ་ཡིས་སྤྱོད་ངན་བྱས་གྱུར་ཀྱང༌། །
ལྟ་ན་སྡུག་པའི་གཞོན་ནུ་ཕ་གི་ལ། །
གྲོག་རོང་དེ་བཞིན་ས་དོང་སྣང་ཡང་རུང་།།
སྐྱ་རེངས་ཤར་བའི་དུས་སུ་བརྒལ་དགོས་བརྟེན།།
ཟམ་པ་བཟོ་ངེས་གྲོགས་པོ་ཡག་པོ་ལགས།།
སྐུ་ཞབས་ཝིལ་ཨེ་ལཱན་གཱོམ་གྷོལ།(Will Allan Dromgoole)
གནའ་བོའི་མཁས་དབང་སྐུ་ཞབས་སོ་ཀྲེཊེ་(Socrates) ལགས་ཀྱིས་རང་
ཉིད་ཀྱི་སློབ་ཕྲུག་པལེ་ཌོ་དང༌། སློབ་ཕྲུག་པལེ་ཌོ་(Plato) ལགས་ཀྱིས་ཨརེས་
ཏུ་ཌལ། (Aristotle) ཁོང་གིས་ཨེ་ལེགེཊར་ཐེ་གྲེཊ་(Alexander the Great)
བར་རིམ་པ་བཞིན་སློབ་སྟོན་གནང་བ་རེད། ཤེས་ཡོན་ཞེས་པ་འདི་གཅིག་གིས་
གཅིག་ལ་སློབ་མ་ཐུབ་ན་རྩ་ཡལ་དུ་འགྲོ་བ་རེད།
ང་ཚོའི་འགན་འཁུར་ཆེ་ཤོས་ནི་མི་རབས་གསར་པ་རྣམས་ཀྱིས་སྤོབས་པ་
བྱེད་འོས་པའི་མི་རབས་ནས་མི་རབས་བརྒྱུད་དེ་བཞག་པའི་རྗེས་ཤུལ་དེ་དག་ཁོ་
ཚོར་རྩིས་སྤྲོད་ཐུབ་པ་བྱེད་རྒྱུ་དེ་རེད།
བཟང་སྤྱོད་ལ་འགྱུར་བ་འགྲོ་བཞིན་པ།  དེང་དུས་ཀྱི་བཟང་སྤྱོད།
ང་ཚོའི་འདོད་པ་ལ་ཡོད་མེད་མ་ལྟོས་པར་འགྱུར་བ་ནི་འགོག་ཏུ་མེད་པ་
ཞིག་རེད། ང་ལ་མི་རབས་(རང་གཅེས་འཛིན་ཆེ་བའི་མི་རབས་ལ་གོ་དགོས་སྙམ་)ནས་ང་
ཚོར་དགོས་མཁོ་ལས་ལྷག་པ་བྱུང་ཡོད། སྐབས་བསྟུན་གྱི་བཟང་སྤྱོད་དེ་དག་
གིས་སྤྱི་ཚོགས་ཀྱི་སྲ་བརྟན་དེ་ཉམས་རྒུད་བཏང་ཡོད། ང་ལ་མི་རབས་ཀྱི་མི་
རྣམས་ཀྱིས་ནོར་འཁྲུལ་ཇི་བཏང་ལ་བློ་འགྱོད་བྱེད་རྒྱུའི་ཚབ་ཏུ་ནོར་འཁྲུལ་ཅི་
བྱས་གཞན་གྱིས་ཤེས་རྟོགས་བྱུང་བ་ལ་བློ་ཕམ་བྱེད།
ཕྱི་ལོ་༡༩༥༨ ལོའི་ནང་སློབ་གྲྭ་ཆེ་བའི་སློབ་སྤྱི་(རྒྱལ་ཁབ་བམ་ས་གནས་གང་
ཡིན་ཁ་གསལ་མི་འདུག)རྣམས་ཀྱིས་བཟང་སྤྱོད་ལ་དཔྱད་ཞིབ་བྱེད་སྐབས་སློབ་ཕྲུག་
གི་དཀའ་ངལ་ཆེ་ཤོས་གང་ཡིན་དྲིས་པར་གཤམ་གསལ་ལན་འདེབས་བྱུང་ཡོད།
༡ ནང་སྦྱོང་མི་བྱེད་པ།
༢ ཅ་དངོས་ལ་བདག་གཅེས་མི་ཐུབ་པ། དཔེར་ན། ཀློག་དེབ་གང་སར་གཡུག་པ།
༣ བཞུ་མར་མི་གསོད་པ་དང་སྒོ་དང་སྒེའུ་ཁུང་ཕྱེ་ནས་འཇོག་པ།
༤ འཛིན་ཁང་དུ་ཁ་ལུད་འདོར་བ།
༥ ཚོགས་ཁང་ནང་དུ་རྒྱུགས་པ་སོགས།
མི་ལོ་༣༠ ཐམ་པའི་རྗེས་སུ་ཕྱི་ལོ་༡༩༨༨ ནང་དཔྱད་ཞིབ་ཀྱི་དྲི་བ་འདི་
རང་བཀོད་པར་ཧོན་འཐོར་དགོས་པའི་ལན་འདེབས་བྱུང་བའི་ནང་ནས་གཙོ་ཆེ་
བ་འགའ་ཞིག་གཤམ་གསལ་ལྟར།
༡ མངལ་ནས་དབྱུང་བ།
༢ མཉན་ནད་རེག་དུག་གི་ན་ཚ།
༣ བཙན་གཡེམ་བྱེད་པ།
༤ མྱོས་རྫས་སྤྱོད་པ།
༥ སློབ་གྲྭའི་ནང་དུ་གྲི་དང་མེ་མདའ་སོགས་ཀྱིས་མི་གསོད་ཁྲག་སྦྱོར་བྱེད་
པའི་ཞེད་སྣང་ཡོད་པ་སོགས།
བཟང་སྤྱོད་རྙིང་པ་རྣམས་མཁོ་མེད་ཆགས་མེད།
ཐུན་མོང་གི་བསམ་ཚུལ་དང་ཡིད་ཆེས་ལ་བརྟེན་ནས་རྒྱལ་ཁབ་ཅིག་གོང་
བུར་གནས་པར་བྱེད། གོང་བུའི་ནུས་པ་དེ་དག་གིས་སྤྱི་ཚོགས་དེའི་རྩོད་རྙོག་
རྣམས་རང་སར་ཞི་བར་བྱེད་པ་དང༌། རྒྱལ་ཁབ་དེའི་མདོག་དང་སྐད་སྒྲ། བཟོད་
བསྲན་གྱི་ནུས་པ། བཟང་སྤྱོད་ཀྱི་ལམ་ལུགས། རང་ཚུགས་བརྟན་པོའི་རང་གཤིས་
གང་ཡོད་གསལ་པོར་མཚོན།ཅེས་སྐུ་ཞབས་John Gardnerལགས་ཀྱིས་གསུངས།
མི་འགའ་ཞིག་གིས་འགན་འཁུར་དང༌། དྲང་ཚུགས་བརྟན་པོའི་རང་གཤིས།
ཁ་ཆད། རྒྱལ་གཅེས་སོགས་ལམ་ལུགས་རྙིང་པའི་བཟང་སྤྱོད་དུ་ངོས་འཛིན་བྱེད་
པ་རེད། འདི་དག་ནི་བཟང་སྤྱོད་རྙིང་པ་ཡིན་ནའང་མཁོ་མེད་ཆགས་མེད། དེ་དག
གིས་འདས་པའི་དུས་ཚོད་ཀྱི་ཡིག་རྒྱུགས་རྣམས་འཕྲོད་པ་དང༌། མ་འོངས་པར་
ཡང་དེ་ལྟར་ཡོང་གི་རེད། འདི་དག་གི་རིན་ཐང་ནི་ནིའི་ཡོག་New York) ལ་ཇི་
ལྟར་ཡོད་པ་བཞིན་དཱི ལླི། (New Delhi) ཡང་ན་ནིའུ་ཙི་ལནྜི་(New Zealand) ནང་
དུའང་དེ་ལྟར་གཅིག་མཚུངས་ཡོད། འདི་དག་ནི་འཇིག་རྟེན་སྤྱི་ཡོངས་ལ་ཁྱབ་
ཡོད། འདི་དག་ལ་གུས་བཀུར་མི་བྱེད་པའི་དུས་དང་རིག་གཞུང་གང་ཡང་ད་བར་
ངས་ཤེས་རྟོགས་མ་བྱུང༌།
བཟང་སྤྱོད་ཀྱི་གནས་བབ་ཧ་ཅང་དམའ་བོ་ཆགས་ཡོད། མ་རབས་དང་
ཁྲིམས་འགལ་གྱི་བྱ་སྤྱོད་ཀྱིས་སྤྱི་ཚོགས་གང་འདྲ་ཞིག་ཡིན་རུང་དེའི་ནང་དུ་
ཡིད་མུག་པའམ་ཡིད་ཐང་ཆད་པར་བྱེད། བཟང་སྤྱོད་ཐོག་དམ་བཅའ་བརྟན་པོ་
ཡོད་མཁན་རྣམས་ཀྱིས་གཞན་གྱི་བདེ་སྡུག་ལ་ཡ་མེད་གཏོང་མཁན་དང༌། འདོད་
རྔམ་ཅན། ཚུལ་མིན་གྱི་བདེ་སྐྱིད་འཚོལ་མཁན་རིགས་ལ་གདོང་ལེན་བྱས་ནས་
དེ་དག་ངེས་པར་དུ་འགོག་ཐབས་བྱེད་དགོས། ང་ཚོས་འགྱུར་བའི་བརྒྱུད་རིམ་
ལམ་ལོག་བྱས་འདུག སྤྱི་ཚོགས་གང་འདྲ་ཞིག་ཡིན་རུང་དེའི་བཟང་སྤྱོད་ལ་དོ་
ཕོག་བྱུང་ན་སྤྱི་ཚོགས་དེ་གཏོར་བཤིག་ཏུ་འགྲོ་འགོ་ཚུགས་པ་རེད། གང་ཡིན་ཞེ་
ན༑ འདས་པའི་ལོ་རྒྱུས་ནང་དུ་ཕམ་ཉེས་བྱུང་བ་ཚང་མ་བཟང་སྤྱོད་ཉམས་རྒུད་དུ་
ཕྱིན་པ་ལས་བྱུང་འདུག
མི་ལོ་བརྒྱ་ཕྲག་ཕྱེད་ཀ་ལྷག་གི་སྔོན་དུ་ཨ་མཱི་རི་ཀ་(America) ཉམས་
ཉེས་སུ་འགྲོ་བའི་བར་དཀྱིལ་དུ་རྒྱལ་ཁབ་ཀྱི་དཔལ་འབྱོར་གྱི་བརྒྱ་ཆ་གསུམ་ཆ་
གཅིག་ཟླ་བ་འགའ་ཞིག་ནང་དུ་རྫོགས་པ་དང་། བཟོ་གྲྭའི་ཐོན་འབབ་བརྒྱ་ཆ་༧༧
ཉམས་རྒུད་དུ་ཕྱིན་པ། ལས་མིའི་གྲངས་འབོར་བཞི་ཆ་གཅིག་ལས་མེད་དུ་གྱུར་
པ། གྲོང་ཁྱེར་མང་པོའི་སློབ་གྲྭ་མང་པོ་སྒོ་ཕྱེ་མ་ཐུབ་པ། ནིའུ་ཡོག་(New York)
གི་སློབ་ཕྲུག་གི་གྲངས་འབོར་ལྔ་ཆ་གཅིག་ཟས་བཅུད་མ་འདང་བའི་འོག་ཏུ་ཚུད་
པ༑ ཡུལ་མི་ས་ཡ་༣༤ ལ་ཡོང་འབབ་གང་ཡང་མེད་པར་གྱུར་པ། དངུལ་ཁང་
སྒོ་ཕྱེ་མ་ཐུབ་པ། ལྟོགས་ཤི་ཡོང་ཉེན་ཆེ་བ་སོགས་ཧ་ཅང་དཀའ་ཚེགས་ཆེ་བའི་
སྐབས་སུ་སྲིད་འཛིན་སྐུ་ཞབས་Frank D. Roosevelt མཆོག་གིས་རླུང་འཕྲིན་
ཐོག་བཀའ་སློབ་འདི་ལྟར་གནང་པ། དཀོན་མཆོག་གི་སྐུ་དྲིན་ལ་བརྟེན་ནས་ང་ཚོའི་
དཀའ་ཚེགས་རྣམས་ཕྱི་དངོས་པོའི་དཀའ་ངལ་ཁོ་ན་རེད། ཅེས་སོགས་གསུངས།
ལེགས་པའི་རང་གཤིས་གང་རེད་དམ། ང་ཚོས་ཞིབ་དཔྱོད་ཅིག་བྱེད་པའི་
སྐབས་སུ་མི་རྣམས་ལ། ཁྱེད་རང་ཡག་པོ་ཡིན་ནམ། ཞེས་དྲིས་པའི་ལན་དུ་མི་ཕལ་
ཆེ་བས། ཡག་པོ་ཡིན་ཞེས་ལན་འདེབས་བྱེད་ངེས་རེད། ཁྱེད་རང་ཡག་པོ་གང་
གིས་བཟོས་སམ་ཞེས་སླར་ཡང་དྲིས་པར་ལན་འདེབས་འདི་ལྟར་བྱེད་སྲིད་པ་རེད།
ངས་མི་ལ་མགོ་སྐོར་གཏོང་གི་མེད་པས་ང་ཡག་པོ་ཡིན།
ངས་རྫུན་ཤོད་ཀྱི་མེད་པས་ང་ཡག་པོ་ཡིན།
ངས་རྐུན་མ་རྐུ་ཡི་མེད། དེར་བརྟེན་ང་ཡག་པོ་ཡིན།
གོང་གི་རྒྱུ་མཚན་རྣམས་ལ་བརྟག་པ་ཞིབ་ཏུ་བྱས་ན་ཡིད་གཏད་བྱ་འོས་
གཞི་རྩ་ཆེ་བ་གང་ཡང་མ་མཆིས། མགོ་སྐོར་མི་གཏོང་བ་དང༌། རྫུན་མི་ཤོད་
པ༑ རྐུན་མ་མི་རྐུ་བ་རྣམས་ཀྱིས་བསླུ་བྲིད་མི་བྱེད་པ་དང༌། རྫུན་པ་མ་ཡིན་པ།
་མ་མ་ཡིན་པ་ཙམ་སྟོན་པ་ལས་ཡག་པོ་ཡིན་པ་བཟོ་ཐུབ་ཀྱི་མི་འདུག ནོར་
འཁྲུལ་ཅན་གྱི་ལས་མི་བྱེད་པ་ཙམ་མིན་པར་ལེགས་ཆ་ཡོད་པའི་ལས་དངོས་སུ་
བྱེད་པས་ཡག་པོ་བཟོ་བ་རེད། བཟང་སྤྱོད་ཅནགྱི་མི་རྣམས་ལ་ཁྱད་འཕགས་ཀྱི་
ཁྱད་ཆོས་དྲང་པོ་དང༌། སྙིང་རྗེ། བློ་སྟོབས། དྲང་ཚུགས་བརྟན་པའི་རང་གཤིས།
གཞན་གྱི་བདེ་སྡུག་ཚོར་བ། ཉམ་ཆུང་། ལར་ཞེན། གཞན་ལ་བརྩི་བཀུར་སོགས་
ཡོད། ཁྱད་ཆོས་འདི་དག་གིས་མི་ཡག་པོ་ཇི་ལྟར་བཟོ་བ་རེད་དམ། ཡོན་ཏན་འདི་
དག་ལྡན་པའི་མི་རྣམས་བློ་གཏད་བྱེད་འོས་པ་དང༌། ཁོ་པ་རྣམས་ཀྱིས་དྲང་པོའི་
ཆེད་དུ་འཐབ་རྩོད་བྱེད་ཐུབ་པ། དབུལ་པོ་རྣམས་ལ་རོགས་རམ་བྱེད་པ།
སོ་སོ་དང་སོ་སོའི་ཉེ་འཁོར་དུ་ཡོད་པ་རྣམས་ཀྱི་མི་ཚེ་བདེ་སྐྱིད་དང་ལྡན་
པ་བཟོ་བ་རེད། ལེགས་པའམ་ཡག་པོའི་རང་གཤིས་ངོ་སྤྲོད་ཡོང་བའི་ཆེད་དུ་སྤྱི་
ཁྱབ་ཀྱི་ཚད་གཞི་དགོས་པ་ཡིན། དེ་ལྟའི་ཚད་གཞི་ནི་ཁྲིམས་མཐུན་ནམ་བཟང་
སྤྱོད། ཡང་ན་གཉིས་ཀ་ལས་བྱུང་བ་ཡིན། བཟང་སྤྱོད་ཀྱིས་འགྲིག་པ་དང་། ནོར་
བ༑ འགྲིག་ནོར་གསལ་ཁ་མེད་པ་བཅས་ཚང་མའི་ཐོག་ཚད་གཞི་བྱེད་པ་རེད། དེ་
དག་གིས་ལེགས་པ། དེ་ལས་ལེགས་པ། ཉེས་པ། དེ་ལས་ཉེས་པ་གང་ཡིན་ངོ་
སྤྲོད་གསལ་བཤད་བྱེད་པ་རེད།
ང་ཚོའི་བཟང་སྤྱོད་ཀྱི་ཚད་གཞི་རྣམས་ཅི་ཙམ་མཐོ་པོ་ཡོད་དམ།
ཁྱེད་རང་གིས་གཤམ་འོག་གི་གནས་བབ་འབྱུང་སྐབས་ཅི་བྱེད་དམ།
༡ ཁྱེད་རང་གི་ཁྱིམ་ནས་གནམ་ཐང་བར་དུ་སྣུམ་འཁོར་གྱི་གླ་ཨ་སྒོར་༦༤
ཡིན་པ་ཁྱེད་རང་གིས་ཤེས་ཀྱི་ཡོད། འཁོར་གླ་འདི་ཁྱེད་རང་གིས་ལན་
མང་སྤྲོད་སྤྱོད་བསྡད་པ་དང་འདི་ནི་འཁོར་གླའི་ཚད་གཞི་བདེན་པ་ཡིན་
པའང་ཁྱེད་རང་ལ་ཤེས་རྟོགས་ཡོད་རེད། སྐབས་འདིར་སྣུམ་འཁོར་ཁ་ལོ་
པས་འཁོར་གླར་ཨ་སྒོར་༣༢ ལས་མ་བསླངས་པ་རེད། ཁྱེད་རང་གིས་ཅི་
བྱེད་དམ།
༢ ཟ་ཁང་ཞིག་གི་ནང་དུ་ཁ་ལག་ཟ་སྐབས་ཁྱེད་ཀྱིས་མངགས་པ་བཞིན་ཟ་
ཁང་གི་ཞབས་ཞུ་བས་ཁ་ལག་སྡེར་མ་བཞི་བཏེགས་པ་རེད། ཡིན་ནའང་།
ནོར་འཁྲུལ་ཤོར་ནས་སྡེར་མ་གསུམ་གྱི་སྤྱོད་འཛིན་བཏང་བར་ཁྱེད་ཀྱིས་
ཅི་བྱེད་དམ།
༣ ཁྱེད་རང་གི་གྲོགས་པོ་བློ་ཉེ་ཤོས་དེ་བཅོས་ཐབས་མེད་པའི་ན་ཚ་བྱུང་
ཡོད་པ་དང༌། ཁྱེད་རང་ཚེ་སྲོག་ཉེན་སྲུང་མ་འཇོག་གི་གན་ཡིག་ཚོང་ལས་
པ་རེད། ཁྱེད་རང་གི་གྲོགས་པོ་ལ་ཨ་སྒོར་༡༠༠,༠༠༠ འབུམ་གཅིག་གི་
ཉེན་སྲུང་མ་འཇོག་དགོས་ཀྱི་ཡོད། ཁྱེད་རང་གི་གྲོགས་པོ་འདས་གྲོངས་
སུ་འགྱུར་བ་སུ་གང་གིས་ཀྱང་མི་ཤེས། ཁྱེད་རང་གིས་གན་ཡིག་བཙོང་
གི་ཡིན་ནམ།
ཁྱེད་རང་གིས་བཟང་སྤྱོད་རྣམས་སྒྲིག་ཁྲིམས་སུ་སྒྱུར་མི་ཐུབ། རང་ཉིད་ཀྱི་
ཕྲུ་གུ་ལ་གནས་བབ་དེ་འདྲའི་སྐབས་བསླབ་བྱ་གང་གནང་ངམ། གནས་བབ་དེ་
འདྲའི་སྐབས་སུ་རང་ཉིད་ཀྱི་ཕྲུ་གུར་བརྒྱག་རྒྱུའི་བསླབ་བྱ་རྣམས་དང་རང་ཉིད་ཀྱི་
གོམས་གཤིས་མཐུན་གྱི་འདུག་གམ། ང་ཚོ་སྐྱེས་མ་ཐག་ནས་མ་འཆི་བར་བཟང་
སྤྱོད་ལ་བློ་སྦྱངས། ང་ཚོས་བཟང་སྤྱོད་རྣམས་ལ་འགྱུར་བ་གཏོང་ཐུབ་བམ། དེ་
ལྟར་གཏོང་ཐུབ་ཀྱི་རེད། དེ་ཡང་བཟང་སྤྱོད་ཀྱི་སྦྱོང་བརྡར་དགོས།
བཟང་སྤྱོད་ལ་གནོད་པའམ་བར་ཆད་གང་གིས་གཏོང་ངམ།
འདོད་རྔམ། ཞེད་སྣང༌། གནོན་ཤུགས།
ལས་དོན་སྒྲུབ་པའི་གནོན་ཤུགས་ནི་བཟང་སྤྱོད་མ་ཡིན་པའི་བྱེད་སྒོ་ཡིན་
པ་ཁུངས་སྐྱེལ་མི་ཐུབ། དྲང་པོའི་སྒོ་ནས་སྐྱོང་བ་ནི་ཆ་མཉམ་དུ་སྐྱོང་བའི་གོ་
དོན་མ་ཡིན།
ཚོང་ལས་ནང་དུ་བཟང་སྤྱོད། འཚོ་ཐབས་ལས་རིགས་ཚང་མའི་ནང་དུ་
བཟང་སྤྱོད་ཡོད་མེད་གཉིས་ཀ་ཡོད་པ་གསལ་པོ་རེད། འདོད་རྔམ་ཅན་གྱི་སྨན་པ
རྣམས་ཀྱིས་གསོ་བཅོས་ནང་དགོས་མེད་ཀྱི་བརྒྱུད་རིམ་དང་གཤག་བཅོས་ལག་
བསྟར་བྱེད་པ་དང༌། ཁྲིམས་རྩོད་པ་རྣམས་ཀྱིས་བདེན་པ་འཁྱོག་པོར་གཏོང་བ།
ཕ་མ་དང་ཕྲུ་གུ་རྣམས་ཀྱིས་གཅིག་མཚུངས་སུ་རྫུན་དཀར་པོ་ཤོད་པ། དྲུང་ཡིག་
དང་རྩིས་པ་རྣམས་ཀྱིས་སྙན་ཐོ་རྫུས་མ་ཡང་ཡང་བཟོ་བ་རེད། ང་ཚོས་སོ་སོའི་ཉེ་
འཁོར་གྱི་མི་རྣམས་ལ་མགོ་སྐོར་གཏོང་སྐབས་ང་ཚོས་སོ་སོ་ལ་མགོ་སྐོར་གཏོང་
གི་ཡོད། རང་ཉིད་ལ་མགོ་སྐོར་ཐེབས་པའི་གྲ་སྒྲིག་བྱེད་ཀྱི་ཡོད། རང་ཉིད་ཀྱིས་
གཞན་ལ་མགོ་སྐོར་བཏང་བ་ལ་བརྟེན་ནས་གཞན་གྱིས་ཀྱང་ཚུར་རང་ཉིད་ལ་
མགོ་སྐོར་གཏོང་གི་རེད་སྙམ་ནས་རང་ཉིད་དོགས་པ་ཅན་གྱི་མི་དང་། ཕུགས་ལ་
ཡིད་ཆད་པའམ་རེ་བས་ཕོངས་པ་ཆགས་ཀྱི་རེད།
ཡར་རྒྱས་ཀྱིས་འགན་འཁུར་སྐྲུན་པ་རེད། སྤྱི་ཚོགས་ཀྱི་སྒྲོམ་གཞི་དང་
བཟང་སྤྱོད་གཏོར་བཤིག་བཏང་ནས་བཟོ་གྲྭ་དང་ཕྱིའི་བཀོད་པ་འཛུགས་སྐྲུན་བྱེད་
ཐལ་མེད་པ་དགོས། བཟང་སྤྱོད་དང་མ་མཐུན་པའི་གོམས་གཤིས་ཀྱི་ངན་འབྲས་
ནི་ཁྲིམས་འགལ་བྱས་པའི་ཉེས་ཆད་དང་མཚུངས་པ་རེད། མི་འགའ་རེས་ག་དུས
ཀྱང་བཟང་སྤྱོད་ནང་སྡོད་མི་ཐུབ་པ་རེད། ཁོ་པ་རྣམས་ཀྱིས་ལས་སླ་པོའམ་སྟབས་
བདེ་པོའི་ལམ་ཁ་འདེམས་ཀ་བྱེད་ཀྱི་ཡོད་ཅེས་བསམ་གྱི་ཡོད་རེད། ཡིན་ནའང་
དོན་དངོས་སུ་ལམ་དེ་དཀའ་ཚེགས་ཆེ་བ་ཡོད་རེད། ཁྱེད་རང་གིས་དྲང་པོ་མ་
བྱས་པའི་ཚོང་ཤག་དེ་གདོང་ལེན་བྱེད་ཐུབ་བམ། ཁྱེད་རང་གིས་སོ་སོའི་ཕྲུ་གུའི་
མདུན་དུ་རང་བསྟོད་དང་སྤོབས་པ་སྐྱེད་ཐུབ་བམ། གལ་ཏེ་དེ་ལྟར་བྱེད་ཐུབ་ཀྱི་མི་
འདུག་ན་ཁྱེད་རང་གི་གཤིས་སྤྱོད་དེ་བཟང་སྤྱོད་མ་རེད། ཁྱེད་རང་གི་སེམས་ནང་
དུ་སྤོབས་པ་དང་བག་ཡངས་པོའི་ཚོར་བ་ཡོད་ན་ཁྱེད་རང་གོང་ནས་གོང་དུ་འགྲོ་ཐུབ་ཀྱི་རེད།
མཇུག་བསྡུ། མི་རྣམས་ལ་གྲུབ་འབྲས་རྩེ་ཕུད་ཅིའི་ཕྱིར་མི་ཐོབ་པ་རེད་དམ།
མི་དེ་རིགས་ལ་འཆར་སྣང་མེད་པའམ་འཆར་སྣང་ཞན་དྲགས་པའི་་རྒྱུ་
མཚན་གྱིས་རེད། ང་ཚོས་སྲིད་མཐའ་ལས་བརྒལ་བའི་རྨི་ལམ་ཡང་ན་དམིགས་
ཡུལ་གཟུང་དགོས། དེང་སང་ང་ཚོས་མཐོང་མྱོང་ཡོད་པ་ཐམས་ཅད་དངོས་ཡོད་
དུ་མ་གྱུར་བར་དུ་རྨི་ལམ་ལྟ་བུ་ཆགས་བསྡད་ཡོད། དམིགས་ཡུལ་དང༌། ལམ་
ཕྱོགས། སྤྲོ་སེམས་ཀྱི་ཚོར་བ་འཛིན་པའི་ངང་འཚོ་སྡོད་བྱེད་དགོས། ཁྱེད་རང་
ལ་རྨི་ལམ་ཞིག་ཡོད་དམ། ཁྱེད་རང་གི་རྨི་ལམ་དེ་གང་ཡིན་ནམ། ཁྱེད་རང་གིས་
ཉིན་རེ་འཚོ་སྡོད་བྱས་པ་དེས་ཁྱེད་རང་གི་མི་ཚེའི་དགོས་མཁོ་དང་ཉེ་རུ་གཏོང་
གི་འདུག་གམ། གྲུབ་འབྲས་མི་སོན་པའམ་ལས་དོན་ལམ་ལྷོང་མེད་མཁན་རྣམས་
ལ་ཉན་འཇོག་བྱེད་རྒྱུ་མེད། གང་ཡིན་ཞེ་ན། ཁོང་ཚོས་གྲུབ་འབྲས་སོན་པའི་
ཐབས་བྱུས་ཐོག་བསླབ་བྱ་ནོར་འཁྲུལ་ཅན་སྤྲོད་ཀྱི་རེད། དེ་ལས་ལྡོག་སྟེ་གྲུབ་
འབྲས་ཅན་གྱི་མི་རྣམས་ལས་སློབ་སྟོན་ཞུ་དགོས།
འཆར་སྣང་ལོ་གཅིག་ཡིན་ན། མེ་ཏོག་གསར་འཛུགས་བྱེད་དགོས།
འཆར་སྣང་ལོ་བཅུ་ཡིན་ན། ཤིང་སྡོང་གསར་འཛུགས་བྱེད་དགོས།
འཆར་སྣང་དུས་མཐའི་བར་དུ་ཡིན་ན། མི་རིགས་གསར་འཛུགས་བྱེད་
དགོས།ཞེས་ཤར་ཕྱོགས་པའི་གཏམ་རྒྱུད་ལས་བྱུང་ངོ༌།། །།
ངེས་པར་དུ་དྲན་དགོས།
རྒྱལ་ཁ་འཐོབ་མཁན་རྣམས་ཀྱིས་བྱ་བ་མི་འདྲ་བ་མི་བྱེད་ཀྱང༌།
ཁོ་ཚོས་བྱེད་སྟངས་མི་འདྲ།
སྐུ་ཞབས་ཤིབ་ཁེ་རཱ་(Shiv Khera)མཆོག་གིས་གསུངས།
ལག་བསྟར་བྱེད་ཐབས།
ང་ཚོ་ལ་(རང་ཆས་སུ་)ཡོད་པའི་ནུས་སྟོབས་བཞིན་འཚར་ལོངས་བྱེད་ཐུབ་
པ་ནི་མི་ཚེའི་མཐའ་གཅིག་པུ་དེ་ཉིད་རེད། ཅེས་སྐུ་ཞབས་བྷེ་ནི་ཌིག་སི་པི་ནོ་ཛཱ་
(Benedict Spinoza) ལགས་ཀྱིས་གསུངས་སོ།
སྐར་ཆ་བཅོ་ལྔའི་རིང་རང་ཉིད་ཀྱི་འདས་པའི་ལོ་རྒྱུས་ཁག་ལ་བསྐྱར་
ཞིབ་བགྱིས་ཏེ་རང་ཉིད་རྗེས་དྲན་ཡོང་བར་གནད་དོན་ཆེན་པོ་གསུམ་
གང་རེད་འདུག་གམ།
ཀ
ཁ་
ག
རྗེས་དྲན་ཡོང་བའི་གནད་དོན་ཆེན་པོ་གསུམ་ཐོག་རང་ཉིད་མུ་མཐུད་
བསྐྱོད་ཐུབ་པའི་ཆེད་དུ་གནད་དོན་རེ་རེར་བྱ་སྤྱོད་གསུམ་རེ་ཐོ་འགོད
བྱོས།།
